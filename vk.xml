
उत्तमज्ञयतिविरचिता पञ्चपादिकाव्याख्या वक्तव्यकाशिका
॥ श्रीगणाधिपतये नमः ॥
॥ श्री सरस्वत्यै नमः ॥
॥ श्री गुरुभ्यो नमः ॥
॥ हरिः ओं ॥
	यदध्यासाज्जगच्चित्रमस्ति भाति प्रियं भवेत् ।
	तस्मै सत्यचिदानन्दपूर्णब्रह्मात्मने नमः ॥ १ ॥
	यन्नामश्रवणाद्भीताः वादिनो वनगोचराः ।
	तस्मै ज्ञानोत्तमार्याय भक्त्या नित्यं नमो नमः ॥ २ ॥
	ज्ञानोत्तमार्यशिष्योऽहमुत्तमज्ञसमाह्वयः ।
	वक्तव्यकाशिकां पञ्चपादिकायाःकरोमि ॥ ३ ॥ 
	
	प्रारिप्सितस्य ग्रन्थस्याविघ्नेन परिसमाप्तिप्रचयगमनादिदृष्टप्रयोजनाय शिष्टाचारपरिपालनाय निर्मितिनिमित्तादृष्टप्रयोजनाय च मुखतः इष्टदेवतां नमस्करोति, विषयप्रयोजने तु सङ्क्षेपतो दर्शयति -<prateeka>अनाद्यानन्देति</prateeka> ॥	
	नमस्कार्यस्य ब्रह्मणः प्रमेयत्व<footnote>प्रमेयत्वाद्योतनायेति</footnote>द्योतनाय पुरुषार्थरूपानन्दत्वेन ब्रह्म विशिनष्टि <prateeka>आनन्देति</prateeka> । 
	आनन्दस्य क्षणिकत्वादात्यन्तिकपुरुषार्थत्वाभावात् प्रसिद्धत्वादपूर्वत्वाभावाच्च श्रुतितात्पर्यविषयत्वाभावः प्राप्त इत्याशङ्क्य अनाद्यपरिच्छिन्नानन्दस्यालौकिकत्वेनापूर्वत्वात् आत्यन्तिकपुरुषार्थत्वाच्च तात्पर्यविषयत्वमित्याह - <prateeka>अनादीति</prateeka> ॥ 
	कथमानन्दस्यानादित्वादिसिद्धिरिति नाशङ्कनीयम् । आनन्दे जन्मपरिच्छेदादिप्रतिभासस्य वर्णेषु दैर्घ्यादिप्रतिभासवदौपाधिकधर्मविषयत्वेनाभासत्वात् । एवम्भूतब्रह्मानन्दो मोक्षोऽवगतोऽनवगतो वा? अनवगतश्चेत् गृहमध्ये चिरनिहिताज्ञातघटवत् पुरुषार्थो न स्यात् । अवगतत्वेऽपि जन्यज्ञानेनापरोक्षत्वाय जनकेन्द्रियस्य तदाधारभूतदेहस्य तदाधारभूतान्नपानादिजगतोऽवस्थानप्रसङ्गात् मोक्षासम्भवः इत्याशङ्क्य, सुखापरोक्ष्यस्य पुरुषार्थत्वादेव केवलव्यतिरेकशून्यस्य जन्यापरोक्ष्यस्याप्रयोजकत्वात् ज्ञानस्य भावत्वेनापरोक्ष्यमित्याह <prateeka>ज्ञानमिति</prateeka> ॥	
	ज्ञानस्य क्षणिकत्वात् परिच्छिन्नत्वादनाद्यपरिच्छिन्नानन्दस्वरूपत्वं न स्यादित्याशङ्क्य क्षणिकत्वादीनामौपाधिकत्वेनाभासत्वात् ज्ञानं कूटस्थमित्याह - <prateeka>कूटस्थेति</prateeka> । 
	ईश्वरानन्दस्यानादित्वे अपरिच्छिन्नत्वे स्वसत्तायां स्फुरणाव्यभिचारित्वेन ज्ञानरूपत्वेऽपि कदाचित्<footnote>कादाचिदिति</footnote> ज्ञानबाध्यत्ववत् इहापि बाध्यत्वं स्यादित्याशङ्क्य ईश्वरानन्दस्य मायोपाधौ प्रतिबिम्बितत्वेन तदैक्याध्यासादुपाधिबाधया प्रतिबिम्बितस्यापि बाधोऽस्तु मोक्षानन्दस्य तु बाध्योपाध्येकत्वाध्यासाभावादबाध्यत्वमित्याह-<prateeka>सदिति</prateeka> । 
	तत्त्वस्य प्रति<footnote>प्रतिपादार्थमिति</footnote> पदार्थं भिन्नत्वात् परिच्छिन्नत्वाच्चापरिच्छिन्नाद्वयानन्दं प्रति स्वरूपत्वमयुक्तमित्याशङ्क्य सति भेदादिप्रतिभासस्यौपाधिकभेदाभासविषयत्वेनान्यथासिद्धत्वात् सदनन्तमित्याह <prateeka>सदनन्तेति</prateeka><footnote>सनन्तेति </footnote> । 
	सच्चिदानन्दानां प्रत्येकमखण्डत्वेऽपि कालाकाशादिवदन्योन्यं भिन्नत्वादनित्यत्वमा<footnote>अनित्याशङ्क्येति </footnote>शङ्क्य भेदस्याभासत्वाद्वस्तुत ऐक्यमेवेत्याह-<prateeka>आत्मन इति</prateeka> । 
	एवंभूतस्य वस्तुनः संसारावस्थायां योग्यत्वे सत्यनुपलम्भात् अनन्तसच्चिदानन्दात्मकवस्तुविपरीत परिच्छिन्नासत्यजडहेयप्रपञ्चस्यावभासमानत्वाच्चैवम्भूतवस्तु न भवतीत्याशङ्क्य द्वैतजालस्याभूतस्यापरमार्थस्यैवम्भूते वस्तुनि कल्पितत्वात् सवितृप्रादेशस्येवावभासमानत्वे<footnote>अवभासमानत्व इति</footnote> स्वस्मिन् कल्पितविरुद्धप्रपञ्चेन छन्नत्वादवभासमानस्यापि वस्तुनोऽप्रकाशमानत्वं च न विरुद्ध्यत इत्याह – <prateeka>अभूतद्वैतजालायेति</prateeka> । 	
	संसारावस्थायां वस्तुनः प्रपञ्चात्मत्वेऽपि मोक्षकाले साधनेन निवर्ततामिति वाऽशङ्क्य ज्ञाननिवर्त्यत्वात् पूर्वमपि वस्तुनः प्रपञ्चात्मत्वं<footnote>प्रपञ्चात्मत्व इति</footnote> नास्तीत्याह – <prateeka>अभूतद्वैतजालायेति</prateeka> । 
	वस्तुनः प्रपञ्चात्मत्वाभावे प्रपञ्च<footnote>पञ्चसाक्षित्वमिति </footnote>साक्षित्वं हेतुमाह - <prateeka>साक्षिण इति</prateeka> । 
	एवंभूते वस्तुनि किं प्रमाणमित्यपेक्षायां ब्रह्मशब्दप्रयोगानुपपत्तिः प्रमाणमित्याह - <prateeka>ब्रह्मण इति</prateeka> ।
	कथं विषयप्रयोजने प्रदर्श्येते इति - श्रुणु - अनाद्यानन्दकूटस्थज्ञानानन्दं सदिति तत्पदार्थं निर्दिशति । आत्मन इति त्वंपदार्थं निर्दिशति । अभूतद्वैतजालायेति तत्पदार्थस्य शोधितरूपं निर्दिशति । साक्षिण इति त्वंपदार्थस्य शोधितरूपं निर्दिशति । साक्षिणे ब्रह्मण इति सामानाधिकरण्येन ब्रह्मात्मैक्यलक्षणविषयं दर्शयति | <bold>अनाद्यानन्देति</bold> प्राप्यब्रह्मणः आनन्दस्वरूपत्वकथनेन परमानन्दप्राप्तिलक्षणप्रयोजनमुपन्यस्यति । <bold>अभूतद्वैतजालाय</bold> साक्षिण इत्यंशेन सवासनस्य सकलसंसारस्य निवृत्तिलक्षणप्रयोजनं च दर्शयति इत्याचार्याल्लब्धत्वेन ज्ञानस्यापरोक्ष्यशिरस्कत्वं तथाविधज्ञानस्य<footnote>ज्ञान च तासामिति</footnote> चात्मत्वमाचार्यस्य ग्रन्थकरणयोग्यता योग्येन कृतस्यादरणीयतेति<footnote>योग्यतायोग्यत्वेति</footnote> स्थितिः । अतः स्वग्रन्थस्यादरणीयत्वसिद्धये त्रिभिर्नमस्कारश्लोकैः स्वस्याचार्याल्लब्धविद्यत्वेन ग्रन्थकरणयोग्यता<footnote>ग्रन्थकारणेति</footnote> अस्तीति सूचयति - तत्र - नमः श्रुतिशिरः<footnote>श्रुतिपर इति</footnote> पद्मेत्यादि - मार्तण्डमूर्तय इत्यन्तेन । श्रीवेदव्यासभगवतः श्रवणादिपौष्कल्यं दर्शयति । मार्तण्डस्य मूर्तिरिव मूर्तिर्यस्यासौ मार्तण्डमूर्तिः तस्मै इति निर्वचनम् । उपनिषदां निर्णये तच्छक्तितात्पर्यविषयविशिष्टलक्षणविकसने च गुरुतरा अस्य मूर्तिरित्यर्थः । कृच्छ्रचान्द्रायणादितपसां पुष्कलत्वमाह – <prateeka>बादरायणसंज्ञायेति</prateeka> । बदरा यस्मिन् सन्ति स देशो बादरः, तादृशदेशोऽयनं स्थानं भवति यस्य स आचार्यो बादरायणः, सैव संज्ञा अस्येति निर्वचनम् । मननपौष्कल्यमाह- <prateeka>मुनय इति</prateeka> । मननान्मुनिस्तन्निपुण इत्यर्थः । शमदमादिपूर्वकनिदिध्यासनसम्पन्न इत्याह - <prateeka>शमवेश्मन इति</prateeka> । शम एवास्य वेश्मेति शमवेश्मा, शमस्य असावेव वा वेश्मेति शमवेश्मेतीति वा निर्वचनम् । 
	नमामीतिश्लोकः भाष्यकारस्य परमेश्वरेण विरुद्धविशेषाभिधायित्वेन योज्यः । <prateeka>अभोगिपरिवारसम्पदमिति</prateeka> देवस्येव सम्भोगरताः सर्पा वा अस्य न परिवारसम्पदित्यर्थः । <prateeka>निरस्तभूतिमिति</prateeka> । देवस्येव भसितमणिमाद्यैश्वर्यं वा अस्य नास्तीत्यर्थः । <prateeka>अनुमार्धविग्रहमिति</prateeka> । देवस्येवास्योमार्धविग्रहत्वं न भवति । अनुमानमस्य विग्रहेऽर्धं भवति श्रुतिश्चार्धभागे<footnote>श्रुतिश्चापबाधे इति</footnote> भवतीति चार्थः ।  <prateeka>अनुग्रमिति </prateeka> - नामतोऽर्थतश्च देववदुग्रो न भवतीत्यर्थः ।  <prateeka>उन्मृदितकाललाञ्छनमिति </prateeka> - देववदस्य कण्ठे कालं (लाञ्छनं) कार्ष्ण्यं नास्ति । अनुक्तिदुरुक्त्यादिकालमस्य कण्ठे नास्तीति वार्थः ।  <prateeka>विना विनायकं</prateeka> <footnote>विनायकामादेव इति</footnote>देववदसौ विनायकसहितो न भवति । विनाकृताः निराकृताः विनायकाः बौद्धा येनासौ विना विनायक इति वा निर्वाहो द्रष्टव्यः ।
	यद्वक्त्रेति श्लोकोऽपि पञ्चपादिकाकारस्य भाष्यकारशिष्यत्वं प्रशिष्यत्वं वाङ्गीकृत्य, शिष्यत्वपक्षे<footnote>ष्यत्वपक्षे इति</footnote> भाष्यकारनमस्कारपरत्वेन, प्रशिष्यत्वपक्षे स्वगरुनमस्कारपरत्वेन च योज्यः ।
	भाष्यवित्तक<footnote>वित्तव इति</footnote>गुरूनिति पदस्य वित्तमेव वित्तकं, भाष्यमेव वित्तकं येषां ते भाष्यवित्तकाः तेषां भाष्यवित्तकानां गुरुः भाष्यकारो भाष्यवित्तकगुरुः तान् भाष्यवित्तकगुरूनिति शिष्यत्वपक्षे निर्वाहः । प्रशिष्यत्वपक्षे अस्य पदस्य वित्तमेव वित्तकं, भाष्यमेव वित्तकं येषामस्मद्गुरूणां ते<footnote>अस्य - वित्तकगुरवे इति </footnote>अस्माकं भाष्यवित्तकगुरवः, तान् भाष्यवित्तकगुरूनिति निर्वाहः । यच्छब्दोऽपि भाष्यकारपरत्वेन स्वगुरुपरत्वेन च योजयितव्यः । स्वगुरुपरत्वपक्षे भाष्यकारेण भाष्यस्योत्पत्तिरेव केवलम् , अस्मद्गुरुभ्यो जन्म भवति पुनर्जातमिव प्रवृद्धं भवतीति प्रतिलब्धजन्मेति शब्दो योजयितव्यः । <prateeka>प्रत्याशमिति</prateeka> । प्रतिदिक्षु स्थित्वेत्यर्थः । उन्मुखत्वं नाम श्रद्धाकरणं, विनीतत्वं नाम, शास्त्रेणाप्रतिषिद्ध<footnote>अप्रतिष ---- यत्नवामेति</footnote>यत्नवान् अव्याजेन श्रवणं त्वविहायोपासनादिपूर्वकं शुश्रूषां कृत्वैव<footnote> कृत्वै नै व इति</footnote>श्रवणं द्रष्टव्यम् ।
	पदादिवृन्तेति<footnote>वृक्षेति</footnote> श्लोकेन चिकीर्षितं निर्दिशति । तत्र पदच्छेदः पदार्थोक्तिः विग्रहो वाक्ययोजना । आक्षेपस्य समाधानं<footnote>इदं न दृश्यते</footnote> व्याख्यानं पञ्चलक्षणम् ॥  इति व्याख्यानलक्षणमाहुः । तत्र भाष्यस्यापि पदच्छेदादि विषयत्वेनपञ्चलक्षणं व्याख्यानं कर्तुं शक्यते । अतो व्याख्येयं भाष्यमिति द्योतनाय भाष्यं विशिनष्टि-<prateeka>पदादीति</prateeka> । पादत्रयेण तत्र पदच्छेदः पदार्थोक्तिः विग्रह इति त्रितयविषयत्वं भाष्यस्य दर्शयति पदेत्यारभ्य बिभर्तीत्यन्तेन । अत्रादिपदेन पदार्थवृन्दसमासवृन्दे च भाष्ये विद्येते इति दर्शयति इति ?<footnote>`इति' इत्याधिकं दृश्यते</footnote> वाक्ययोजना विषयत्वमाह- <prateeka>प्रसन्नमिति</prateeka> । आक्षेपसमाधानविषयत्वमस्तीत्याह-<prateeka>गम्भीरमिति</prateeka> ।	
	ननु भाष्यव्याख्यामारभ इत्युक्तमयुक्तम्; भाष्यलक्षणस्य सूत्रार्थप्रतिपादकत्वस्याभावादेव भाष्यत्वाभावात् युष्मदस्मदित्यादेरिति तत्राह-<prateeka>युष्मदस्मदिति</prateeka> । युष्मदस्मदित्यादिलोकव्यवहार इत्यन्तं कस्माद् भाष्यं भवेदित्यपेक्षायामाह - <prateeka>शास्त्रस्य विषयंप्रयोजनं च प्रतिपादयतीति</prateeka> ।	
	सूत्रसन्दर्भलक्षणशास्त्रस्य यद्विषयप्रयोजनं<footnote>यम् इति</footnote> यत् तस्य हेतुः बन्धस्याध्यासात्मकत्वं तदभिधानेन विषयप्रयोजने तात्पर्येण प्रतिपादयतीत्यर्थः । बन्धस्य अध्यासात्मकत्वं हेतुत्वेनोच्यमानमसिद्धं कथं सिद्ध्यहेतुवाचकं शास्त्रीयविषयप्रयोजनपरं<footnote>अत्र त्रुटिः दृश्यते</footnote> भाष्यं भवेदित्याशङ्क्यास्यानर्थहेतोरित्यनेनैकवाक्यत्वात्<footnote>भवेतीति </footnote> मध्यवर्तिलक्षणासम्भावनाप्रमाणभाष्यत्रयेण सिद्धमध्यासं हेतुत्वेनानूद्य विषयादिसाधकं भवतीत्यभिप्रेत्याह - <prateeka>अस्य अनर्थहेतोरिति</prateeka><footnote>हेतोरित्यत्र तो इति न दृश्यते</footnote> | पर्यवस्यत्<footnote>अनपर्यवस्यदिति</footnote> अनेन एकवाक्यतां गच्छत् इत्यर्थः । विषयादिसाधकत्वं भवतु, तथापि भाष्यत्वं न सिद्ध्यति, सूत्रार्थप्रतिपादकत्वाभावात् , इत्याशङ्कायां तन्निरासाय आह - <prateeka>`प्रयोजनं च सूत्रेण सूत्रिते' इति</prateeka> । `अथातो ब्रह्मजिज्ञासा' इति सूत्रेण सूत्रिते इत्यर्थः । 
	विषयप्रयोजने सूत्रार्थत्वेन न दृश्येते, जिज्ञासाकर्तव्यताया एव प्रतीतेरिति - तत्राह - <prateeka>अर्थात् सूत्रिते इति</prateeka> । किमत्र प्रमाणमिति - तत्राह – <prateeka>प्रथमसूत्रेणेति</prateeka> । प्रथमसूत्रत्वात् सूत्रे<footnote>स्त्रे इति</footnote> श्रोतृप्रवृत्त्यङ्गत्वेन विषयप्रयोजने सूत्रिते इत्यर्थः । इति शब्दो यस्मादर्थे, यस्मात् प्रथमसूत्रेण सूत्रिते तस्मात् प्रतिपादयतीति । अर्थात् सूत्रिते चेद्विषयप्रयोजने तर्हि भाष्यकारेण साक्षादेव प्रतिपादनीये, नत्वध्यासाभिधानमुखेनार्थात् प्रतिपादनीये इति - तत्राह – <prateeka>एतच्चेति</prateeka> । एतद्विषयप्रयोजनद्वयमित्यर्थः । प्रदर्शयिष्याम<footnote>पञ्चपादिकायामिदं न दृश्यते</footnote> इति । भाष्यकारेणोक्तमिति प्रदर्शयिष्याम इत्यर्थः । भाष्यकारेणोक्तं चेत् अस्माभिरेव द्रष्टुं शक्यम् , किमिति भवद्भिः प्रदर्श्यत इत्याशङ्क्याह – <prateeka>स्पष्टमिति</prateeka> । तर्हि भाष्यकारस्य अस्पष्टोक्तिलक्षणदूषणमुद्भावितं स्यादित्याशङ्क्य तैरपि<footnote>तेरपि इति</footnote> स्पष्टं प्रदर्शितं वयं<footnote>मयमिति </footnote> दर्शयिष्याम इत्याह <prateeka>स्पष्टतरमिति</prateeka> । 
	<prateeka>यद्येवमिति</prateeka> । सूत्रितविषयप्रयोजनप्रतिपादकत्वात् युष्मदस्मदित्यादिभाष्यं भवति चेदित्यर्थः । एतावच्छब्देन प्रथमभाष्यस्योपादानं मा भूदिति दर्शयति - <prateeka>अस्यानर्थेति</prateeka> । विषयप्रयोजनयोरनेनापि कण्ठोक्तताभावात् अभाष्यत्वेन त्याज्यत्वपरिहारार्थं चतुर्थ्या कण्ठोक्तं प्रयोजनमिति निर्दिशति - <prateeka>तत्र अनर्थहेतोः प्रहाणायेतिरिति</prateeka> । चतुर्थ्या स्वयं प्रतिपन्नत्वात् तन्निर्दिश्यत इत्या<footnote>अत्रापूर्णमेव दृश्यते</footnote> (इत्युक्तिः?) व्यर्थेति चेत् तदुत्तरवाक्यस्थचतुर्थीवत् प्रयोजनानभिधायित्वशङ्कानिरासायोक्तेरर्थवत्वात् । उत्तरचतुर्थ्याश्च प्रयोजनवाचित्वं प्रकरणात् प्राप्तं व्यावर्त्य, वेदान्तारम्भं<footnote>अत्र न स्पष्टम्</footnote>, प्रत्यवान्तरप्रयोजनज्ञानस्य निर्देशेऽपि तात्पर्येण विषयपरत्वं दर्शयति - <prateeka>विषयप्रदर्शनमिति</prateeka> । अभिधायकत्वं विहाय तात्पर्येण विषयप्रतिपादकमपि भाष्यं चेत् प्रथमभाष्यस्यापि विषयप्रयोजने तात्पर्यवत्वेन भाष्यत्वमस्तीत्याशङ्क्य शक्तितात्पर्ययोरन्यतरेणापि तद्विषयप्रयोजनस्पर्शि न भवतीत्याह – <prateeka>किमनेनेत्यादिना</prateeka> । देहे अहमित्यभिमानरूपमिन्द्रियादिषु ममाभिमानरूपं चाध्यासमभिधेयार्थत्वेन दर्शयति<footnote>दर्शने इति</footnote> देहेन्द्रियादिष्वित्यादिलोकव्यवहारस्येत्यन्तेन<footnote>हारस्येनान्तेन इति</footnote>, देहोऽहमित्यभिमानाभावात् जात्यादिविशिष्टदेहे अहमभिमान इति दर्शयति - <prateeka>अहं मनुष्य इति</prateeka> । अध्यासमाक्षिप्य लोकव्यवहारः समाधीयत इत्यसङ्गतत्वेन निरर्थकत्वादर्थवत्वसिद्धवत्कारेण विषयादिभ्यो नार्थान्तरपरत्वं प्रदर्शनीयमित्याशङ्क्याध्यासलोकव्यवहारयोः सामानाधिकरण्येनैक्यं दर्शयति - <prateeka>इत्यभिमानस्येति</prateeka> । तात्पर्यविषयमाह – <prateeka>अविद्यानिर्मितत्वेति</prateeka> । 
	अध्यासो वादिभिरङ्गीकृताविवेकादिरूपो न भवति, किन्त्वनिर्वचनीयाविद्यानिर्मित इत्यस्मिन्नर्थे तात्पर्यमित्यर्थः । विषयप्रयोजनयोरनिर्दिष्टत्वेन स्वनिर्देशकग्रन्थेन केनचिद्भवितव्यमित्यपेक्षा उत निर्दिष्टत्वान्निर्देशकापेक्षाभावात्तयोः प्रसक्त्यसिद्धशङ्कायां साधकापेक्षा, यदि निर्देशकापेक्षा तदा अस्यानर्थहेतोरित्येतावतैवालम् , तस्य निर्देशकत्वात् । न तु निर्देशकापेक्षा । वेदान्तवाक्यविचारः कर्तव्यः विषयप्रयोजनवत्वात् कृष्यादिवत् इति सूचयता सूत्रकारेण शास्त्रारम्भे हेतुतया विषयप्रयोजनयोः निर्दिष्टत्वात् । किन्तु विचाररूपशास्त्रस्य विषयप्रयोजनवत्वं<footnote>विषयप्रयोजनत्वमिति</footnote> यत्सूत्रकारेणोक्तं तदसिद्धमित्यसिद्धिशङ्कायां साधकापेक्षैव विद्यते । अतः साधकापेक्षविषयप्रयोजनसिद्धिहेतुभूताध्यासाभिधायित्वात्<footnote>अध्यासाध्यासेति </footnote> युष्मदस्मदित्यादेः<footnote>युष्मदस्मदादित्यादेः इति</footnote> सुतरां भाष्यत्वमस्तीत्यभिप्रेत्याह - <prateeka>उच्यत इति</prateeka> । 
	विषयप्रयोजनयोस्सूत्रेणानिर्दिष्टत्वात्<footnote>ष्टत्वाभाष्येणेति</footnote> भाष्येण साध्यतया प्राप्तत्वं तयोतेर्नभवतीत्याशङ्क्य ब्रह्मज्ञानमनर्थं तद्धेतुनिवृत्तिप्रयोजनं सूत्रितं हीत्याह-<prateeka>अनर्थहेतुनिबर्हणं हीति</prateeka> । कथं विशेषितस्य<footnote>विशेषतस्य इति</footnote> सूत्रितत्वमित्याशङ्क्याह - <prateeka>ब्रह्मज्ञानं हीति</prateeka> । किमिति भाष्यकारेण बन्धस्य मिथ्यात्वोपायेन विषयप्रयोजने साध्ये इत्याशङ्क्यानर्थतद्धेत्वोः ज्ञाननिवर्त्यत्वस्य सूत्रकारेण सूत्रितत्वात् । ज्ञाननिवर्त्यत्वाय मिथ्यात्वं<footnote>मिथ्यात्वप्रसाध्येति</footnote> प्रसाध्य तेन हेतुना विषयप्रयोजने<footnote>विषयप्रयोजन इति</footnote> साधनीये इत्याह -  <prateeka>ज्ञानं हीति </prateeka> । तर्हि नरकपाताद्यनर्थस्य मिथ्यात्वं प्रसाध्यतामिति तत्राह –  <prateeka>अनर्थश्चेति </prateeka> । अत्र भोक्तृत्वमनर्थः, तद्धेतुत्वात् कर्तृत्वप्रमातृत्वयोरप्यनर्थंतेति योजना । त्रयाणामनर्थत्वाभावात् । नरकपातकू पपातादीनामेवानर्थत्वे एकप्रयोजकस्यावक्तव्यत्वात् । भोक्तृत्वादीनां तद्धेतुकोशपञ्चकस्यैव अध्यासात्मकत्वं वर्णनीयमित्यभिप्रायो द्रष्टव्यः । वस्तुरूपमेव प्रमातृत्वादिज्ञानेन निवर्ततामिति तत्राह - तद्यदि <prateeka> वस्तुकृतमिति </prateeka> । अत्र वस्तुना कृतं वस्तुत्वेन कृतमिति च योजना । अज्ञानस्यैव निवर्तकं चेदहंकारादेरनिवर्तकं ज्ञानमित्यापततीति तत्राह -  <prateeka>तद्यदि कर्तृत्वमिति </prateeka> । अज्ञानकार्यत्वेनाज्ञानात्मकत्वान्निवर्त्यत्वमस्तीत्यर्थः ।  <prateeka>तत्प्रदर्शनद्वारेणेति </prateeka> । अविद्यात्मकत्व प्रदर्शनद्वारेण सूत्रार्थोपपत्त्युपयोगितयाऽध्यासो<footnote>उपभोगितयेति</footnote> वर्णनीय इत्यध्याहृत्यान्वयः<footnote>इत्यर्थः आहृत्येति</footnote> । तत्र अर्थशब्देन विचारकर्तव्यतोच्यते, उपपद्यते<footnote>पपद्यते इति</footnote> विचारकर्तव्यता याभ्यामिति व्युत्पत्त्या विषयप्रयोजने उच्येते । उपयोगितयेति विषयप्रयोजनसिद्धिहेतुतयेत्यर्थः । सूत्रेण मुखतः सूत्रितमर्थं विहाय आर्थिकमध्यासं भाष्यकारः प्रथमं किमिति वर्णयतीति तत्राह - <prateeka>सकलतन्त्रोपोद्घातः प्रयोजनमस्य भाष्यस्येति</prateeka><footnote>मन्त्रोपोद्घात इति</footnote> । अत्रानेन भाष्येण निर्णीतो योऽध्यासः स सकलतन्त्रार्थस्योपोद्घातो हेतुरित्येका योजना, इदं भाष्यं सकलतन्त्रस्य शास्त्रस्योपोद्घात इत्यपरा । <prateeka>प्रयोजनमिति</prateeka><footnote>योजनेति शेषः</footnote> । भाष्यजन्यप्रमितिफलविशिष्टतया भाष्यस्य प्रयोजनमध्यास इत्यध्यास उच्यते । तन्त्रशब्देन लक्षणया तन्त्रार्थरूपब्रह्मात्मैकत्वमुच्यते<footnote>अत्रार्थेति</footnote>, तन्त्र्यत इति तन्त्रमिति योगवृत्त्या वा तदेवोच्यत इति । 
	अनर्थनिनिवृत्तिरूपप्रयोजनस्य जन्यत्वात् अध्यासस्य तद्धेतुत्वेऽपि ब्रह्मात्मताविषयरूपं प्रति हेतुत्वमयुक्तम् । तस्याजन्यत्वादित्याशङ्क्य सत्तासिद्धिहेतुत्वाभावेऽपि प्रतीतिसिद्धिहेतुत्वमस्तीति वदितुं तन्त्रार्थतात्पर्यविषयं दर्शयति - <prateeka>तथा चास्य शास्त्रस्येति</prateeka> । ऐदम्पर्यं<footnote>एन्दम्पर्यमिति</footnote> प्रतिपादितमित्युत्तरेण सम्बन्धः । ऐदम्पर्यमित्यत्रेदंशब्दोक्तविषयं<footnote>एन्दम्पर्यमिति</footnote> प्रथमश्लोकोक्तप्रकारेण दर्शयति - <prateeka>सुखैकतानेत्यादिना स्वरूपमित्यन्तेन</prateeka> । तत्र अनाद्यानन्देति पदोक्तार्थमाह – <prateeka>सुखैकतानेति</prateeka> । कूटस्थज्ञानेति पदोक्तमर्थमाह – <prateeka>कूटस्थचैतन्येति</prateeka> । अनन्तसदिति पदोक्तार्थमाह – <prateeka>सदात्मेति</prateeka> । आप्नोतीत्यात्मेति निर्वचनादात्मशब्देन अनन्तसत्यत्वानन्तपदोक्तार्थः उच्यत इति द्रष्टव्यम् । अनन्तसदात्मन इत्यत्र आत्मशब्दार्थमाह – <prateeka>एकरसतेति</prateeka> । संसारिण आत्मनो रूपमित्युक्ते विरुद्धस्वभावत्वाद् ब्रह्मणोऽसंसारिणो रूपमिति स्यात्, तद्व्यावृत्त्यर्थमाह – <prateeka>संसारित्वेनाभिमतस्येति</prateeka><footnote> संसारित्वाभिमतस्येति पञ्चपादिकायाम्</footnote> । तर्हि संसारित्वेन अभिमतस्याभिमन्यमानसंसारित्वमेव रूपं भवेदित्याशङ्क्य, सत्यम् , कूटस्थचैतन्यैकरसता<footnote>क०००००००००न्यैकरसतेति </footnote> तु पारमार्थिकी<footnote>पारमानर्थकीति</footnote> इत्याह – <prateeka>पारमार्थिकमिति</prateeka> । ऐदंपर्यमित्यत्र परशब्दार्थमाह -<prateeka>वेदान्ताः पर्यवस्यन्तीति</prateeka> । <prateeka>प्रतिपादितं</prateeka>- सूत्रभाष्याभ्यां प्रतिपादितमित्यर्थः । 
	सत्यत्वेन प्रतिपन्नकर्तृत्वादि००००००००त्पत्तिं<footnote>अपूर्णं दृश्यते</footnote> प्रतिबध्नाति स एव अध्यासात्मकत्वेन निर्णीतो न प्रतिबध्नातीत्येवमध्यासस्य विषयप्रतीतिसिद्धिहेतुत्वात् अध्यासः प्रथमं वर्णनीय इति दर्शयति - <prateeka>तच्चेत्यादिना</prateeka> । तत्र सुखैकतानेत्यादित्रयेण विरुद्धाकारत्रयप्रतिभासनमात्मन्यस्तीति दर्शयति - <prateeka>अहं कर्तेत्यादिना</prateeka> । तत्रापि ब्रह्मगतानन्तसत्वाकारविरुद्धं परिच्छिन्नत्वमाह – <prateeka>अहमिति</prateeka> । कूटस्थचित्वविरुद्धाकारमाह – <prateeka>कर्तेति</prateeka> । कर्तृत्वादेव<footnote>कर्तात्वादेवेति</footnote> कर्तृत्वे प्रयोजकं परिणामि जडत्वं कार्यत्वं कल्प्यमस्तीत्यर्थः । सुखत्वविपरीतमाह – <prateeka>सुखीति</prateeka> । एकतानत्वविपरीतकादाचित्कत्वं सुखस्य सूचयति - <prateeka>दुःखीति</prateeka> । दुःखोत्पत्तिव्यवधानोऽहङ्कर्ता सुखी दुःखीत्यादिभासेन विरुद्ध्यत इत्युक्ते श्रुतिजन्यज्ञानेन बाध्यत्वात् । तत्प्रति विरोधकत्वाभाव इत्याशङ्क्याह – <prateeka>प्रत्यक्षेति</prateeka> । तर्हि प्रत्यक्षत्वात् श्रौतज्ञानं प्रति विरोधकत्वं<footnote>निरोकत्वमिति</footnote> विहाय बाधकत्वमेव प्राप्तमित्याशङ्क्याह – <prateeka>अभिमतेनेति</prateeka> । प्रत्यक्षाभिमतस्य रूप्यज्ञानस्येव बाध्यत्वात् अविरोधकत्वमित्याशङ्क्याह – <prateeka>अबाधितेति</prateeka> । तर्हि बाधकत्वमिति नेत्याह – <prateeka>कल्पेनेति</prateeka> । व्यवहारवस्थायामबाधितत्वात् । प्रत्यक्षत्वाच्च अबाधितमेवापतति<footnote>अबाधितत्वम्?</footnote> इति शङ्कां व्युदस्यति - <prateeka>अवभासेनेति</prateeka> । अवमतः<footnote>अवमतो भास?</footnote> भासोऽवभासः, वर्णह्रस्वादिवत्<footnote>ह्रस्वत्वादिवत्?</footnote> औपाधिककर्तृत्वविषयः किं वा स्वाभाविककर्तृत्वविषय इति सन्दिह्यमानत्वं तस्यावमतत्वं नाम । अहं कर्तेत्यादिप्रत्यक्षमौपाधिकत्वेन सन्दिग्धार्थविषयतया सत्यार्थविषयत्वेन प्रतिपन्नतया च तत्त्वज्ञानोदयप्रतिबन्धकं भवति । तदेव न्यायतो मिथ्यात्वेन निर्णीतकर्तृत्वादिविषयं तत्त्वज्ञानेन<footnote>तत्वज्ञाने इति</footnote> बाध्यं स्यात् । अतोऽप्रतिबन्धकतया बाध्यत्वाय मिथ्यात्वनिर्णायकन्यायैरध्यासो वर्णनीय इत्यभिप्रायः । अतस्तद्विरोधपरिहारार्थं ब्रह्मस्वरूपविपरीतरूपमविद्यानिर्मितमिति प्रदर्श्यत इति प्रथममन्वयः । पश्चाद्यावन्न प्रदर्श्यत इति चान्वयो द्रष्टव्यः । जरद्गवः पादुककम्बलाभ्यां द्वारि स्थितो गायति मद्रकाणि । तं ब्राह्मणी पृच्छति पुत्रकामा राजन् रुमायां लशुनस्य कोऽर्घः ॥  इति वाक्यमिहोदाहृतमिति द्रष्टव्यम् । शास्त्रार्थसिद्धिहेतुश्चेत् अध्यासः सूत्रकारेण मुखतो वर्णनीय इति तत्राह - <prateeka>वक्ष्यति चैतदिति</prateeka> । अत्र वक्ष्यति चैतत्सूत्रकार इति प्रथममन्वयः । सूत्रकारेण अध्यासात्मकत्वस्यात्रैव किमित्यनुक्तिरित्याशङ्क्य समन्वयाध्यायेन वेदान्तानां ब्रह्मात्मैक्ये समन्वये प्रतिपादिते पश्चादात्मनो ब्रह्मत्वप्रतिपादक श्रुतीनामात्मगतादिकर्तृत्वादिसाधकप्रमाणविरोध उद्भाविते कर्तृत्वादीनामध्यासात्मकत्वेनाभासत्वात् तद्विषयप्रतिभासस्य प्रमाणत्वं नास्ति, किन्तु प्रमाणाभासत्वमेव, अतस्तद्विरोधो नास्तीत्यविरोधोक्त्युपयोगादध्यासोऽविरोधाध्याये वक्तव्य इति मत्वा आह - <prateeka>अविरोधलक्षण इति</prateeka> । तत्रापि जीवगतधर्माणां मिथ्यात्ववर्णनेन जीवस्वरूपप्रतिपादकजीवपादे अध्यासवर्णनस्य सङ्गतिरित्याह-<prateeka>जीवप्रक्रियायामिति</prateeka> । बन्धस्याध्यासात्मकत्वं विषयप्रयोजनसिद्धिहेतुरिति सूत्रकारोऽप्यङ्गीकृत्य तमध्यासं स्वयमेव वर्णयिष्यति चेदित्याह – <prateeka>यद्येवमिति</prateeka> । <prateeka>एतदेवेति</prateeka> । अध्यासविषयतद्गुणसारत्वादित्यादिसूत्रमित्यर्थः । <prateeka>अर्थविशेषोपपत्तेरिति</prateeka> । अर्थविशेषे तस्मिन् प्रमाणे च प्रतिज्ञाते सत्यविरोधायाध्यासवर्णनस्योपपत्तेरित्यर्थः । अत्र अर्थविशेषस्य प्रयोजनविशेषस्योपपत्तेरित्यर्थान्तरप्रतीतिं व्यावर्त्य विवक्षितमर्थं दर्शयति - <prateeka>अर्थविशेषे हि समन्वय इति</prateeka> । अस्य अयमर्थः । प्रथमसूत्रेण ब्रह्मज्ञानाय विचारः कर्तव्य इत्यर्थविशेषे ब्रह्मणि विचार्यत्वेन प्रतिज्ञाने ब्रह्म किं लक्षणकमित्याकाङ्क्षायां ‘जन्माद्यस्य यत’<footnote>ब्र०सू० १.१.२</footnote> इति सूत्रेण ब्रह्मलक्षणे प्रतिपादिते एवंरूपे ब्रह्मणि किं प्रमाणमित्याकाङ्क्षायां ‘तत्तु समन्वयात्’<footnote>ब्र०सू० १.१.४.</footnote> इत्यादिसूत्रैर्वेदान्तवाक्येषु प्रमाणत्वेनोपन्यस्तेषु पश्चाद्वेदान्तानां प्रत्यक्षादिविरोधाशङ्कायां तन्निरासाय सूत्रकारेण विरोधलक्षणे अध्याससूत्रं प्रणेतव्यमिति । भाष्यकारवत् अर्थविशेषप्रतिज्ञां तत्र प्रमाणोपन्यासं च विना विरोधशङ्कानिरासार्थं सूत्रकारेणाप्यध्याससाधनमस्त्वित्याशङ्क्य भाष्यकारस्य सूत्रकारोऽर्थविशेषं प्रतिज्ञाय तत्र प्रमाणमवादीत् । ततस्तत्रविरोधशङ्कापरिहाराय भाष्यकारस्य अध्याससाधनं सम्भवति । तद्वत् सूत्रकारस्यान्येन केचनिदर्थविशेषे प्रमाणविशेषोपन्यासाभावात् अर्थविशेषं स्वयमेव प्रतिज्ञाय तस्मिन् प्रमाणमुपन्यस्य पश्चात् प्रमाणान्तरविरोधः परिहर्तव्य इत्याह - <prateeka>प्रदर्शित इति</prateeka> । प्रथमसूत्रव्याख्यानकाले भाष्यकारस्याध्यासोपपादनं निर्मूलं स्यात् । प्रथमसूत्रेणाध्यासस्यानुपात्तत्वात् उत्तरव्याख्यानमिदमिति चायुक्तम् । तस्य पश्चाद्भावित्वमित्याशङ्क्याह - <prateeka>भाष्यकारस्तु तत्सिद्धमिति</prateeka> । उत्तरसूत्रसिद्धमित्यर्थः । सूत्रसिद्धत्वात् तद्वर्णनं समूलं भवतु, अत्र वर्णनममूलमित्याशङ्क्य प्रथमसूत्रेणापि सूचितमित्याह - <prateeka>आदिसूत्रेण सूचितमिति</prateeka> । आदिसूत्रस्यार्थत्वेनाध्यासो न दृश्यत इत्याशङ्क्याह - <prateeka>सामर्थ्य इति</prateeka> । सामर्थ्येनापि सूचिते विषयप्रयोजने नाध्यास इत्याशङ्क्याह – <prateeka>बलेनेति</prateeka> । सूत्रकारेणाध्यासस्य सूत्रितत्ववत् तद्व्याख्यात्रा भाष्यकारेणापि सूत्रितत्वमेव भविष्यति किमनेन वर्णनेन इत्याशङ्क्य, भाष्यकारत्वाच्छ्रोतृप्रवृत्त्यर्थं वर्णनीयमेवेत्याह - <prateeka>भाष्यकारस्तु  वर्णयतीति</prateeka><footnote>वर्णति इति</footnote> ।	
	भाष्यमनाप्तप्रणीततया<footnote>भाष्यमानाप्तेति</footnote> व्याख्येयं न भवतीति प्रसज्यत इत्यभिप्रेत्य चोदयति - <prateeka>ननु च ग्रन्थकरणादिकार्यारम्भे इति</prateeka> । कृतमङ्गलाः शिष्टाः प्रवर्तन्त इति ग्रन्थाद्बहिरेव भेरीघोषादिसहितदेवब्राह्मणपूजादिलक्षणं मङ्गलाचरणं कृतमेवेत्याशङ्क्य चिकीर्षितवाचिककार्यस्य अनुकूलमङ्गलाचरणं कर्तव्यमित्याह – <prateeka>कार्यानुरूपमिति</prateeka> । कार्यव्यक्तीनामानन्त्यादिदं प्रतीदं मङ्गलाचरणमिदं प्रतीदमिति ज्ञातुमशक्यत्वात् कार्यानुरूपमङ्गलाचरणं केनापि कर्तुं न शक्यत इत्याशङ्क्य कार्यव्यक्तीनां कायिकं वाचिकं मानसमिति च त्रिराशीकर्तुं शक्यत्वात् । कायिककार्यारम्भे कायिकं नमस्कारादिलक्षणं मङ्गलाचरणं वाचिककार्यारम्भे<footnote>कार्यारम्रे इति</footnote> वाचिकम् अथवृद्ध्यादिशब्दप्रयोगलक्षणं, मानसकार्यारम्भे मानसं दध्यादिदर्शनरूपं मङ्गलाचरणमिति ज्ञातुं शक्यत्वादत्र चिकीर्षितकार्यस्य वाचिकत्वात् वाचिकं मङ्गलाचरणं कर्तव्यमेवेत्याह – <prateeka>इष्टदेवतेत्यादिना</prateeka> । अथवृद्ध्यादिशब्देषु नियमं वारयति - <prateeka>बुद्धिसन्निधापितेति</prateeka> । शिष्टाचारश्च नः प्रमाणमित्यस्यायमर्थः - आचारो धर्म इति बुद्ध्या अनुष्ठीयमानं कर्म<footnote>कर्म न न इति</footnote> नः प्रमाणं, प्रमीयत इति प्रमाणं, तच्च प्रमीयमाणं कर्तव्यमित्येव प्रमीयते । अतश्शिष्टाचारोऽस्माभिः कर्तव्यतया प्रमीयत इति । प्रयोजनाभावात् किं मङ्गलाचरणेनेति, नेत्याह - <prateeka>प्रसिद्धं चेति</prateeka> । अल्पारम्भत्वाद्विघ्नो नास्तीति, नेत्याह - <prateeka>महति चेति</prateeka> । आरम्भस्याल्पत्वेऽपि फलतो महत्वात् पद्यबन्धनस्येव विघ्नबाहुल्यं सम्भवतीति भावः । सम्भावनामात्रान्न प्रवृत्तिर्विघ्नोपशान्तय इति तत्राह - <prateeka>प्रसिद्धं चेति</prateeka> । वटयक्षप्रसिद्धिवत् प्रसिद्धिर्निर्मूलेति, तत्राह - <prateeka>विज्ञायते चेति</prateeka> । तत्कथमित्यत्र शिष्टानामग्रणीर्भाष्यकारः कथं शिष्टाचारमुल्लङ्घ्य प्रववृते । अकृतमङ्गलो विघ्नैरुपहन्यमानो विस्रफ्रधं कथं प्रववृत इति योजना ।
	भाष्यकारेण मङ्गलाचरणमात्रं कर्तव्यमित्युच्यत उत वाचिककार्यस्यवाचिक मङ्गलाचरणं कर्तव्यमित्युच्यत इति विकल्प्य विशुद्धब्रह्मतत्त्वानुस्मरणं नाम साधारणं मङ्गलाचरणं ग्रन्थकरणकार्यानुकूलवाचिकं मङ्गलाचरणं चोभयमपि<footnote> नाचोभयमपि</footnote> कृतमित्याह - <prateeka>अत्रोच्यत इति</prateeka> । कथमिह उभयं कृतमिति तत्राह - युष्मदित्यन्तमेव<footnote>युष्मदिति इत्यन्तमिति</footnote> भाष्यं वाचिकमङ्गला-चरणं साधारणमङ्गलाचरणे प्रमाणं चेत्यध्याहृत्ययोजना - <prateeka>युष्मदिति</prateeka> । विषय इति च अहङ्कारादिमात्मनो निष्कृष्य अनुसन्धाय अस्मदिति विषयीति च अनवच्छिन्नसाक्षिस्वभावत्वेन प्रत्यगात्मानं युष्मदो विभज्य अनुसन्धाय उभयस्मिन् युष्मदस्मद्विषयविषयिणोरिति शब्दं विरचयता कृतमेवोभयमपि मङ्गलाचरणमित्यर्थः । तर्हि युष्मदित्यादिविषयविषयिणोरित्यन्तस्यैव तत्त्ववाचकतया वाचिकमङ्गलाचरणत्वात् वक्तुस्तत्वानुस्मृतिकल्पकं तव असाधारणमङ्गलाचरणे प्रमाणत्वाच्चोत्तरभाष्यखण्डस्य उपादानमयुक्तम् । तन्न, युष्मदेवास्मत् , अस्मदेव युष्मदित्यैक्यं किमनुसन्धत्ते, किं वा प्रत्यगात्मानं युष्मदो विविनक्तीति संशये पूर्वमैक्यानुसन्धाने उत्तरत्रेतरेतरभावोपपत्तिरिति वक्तव्यम्, इतरेतरभावानुपपत्तेरुक्तत्वात्, पूर्वमपि विवेक एव कृत इति निर्णयार्थमुत्तरखण्डस्य उपादानमित्यविरोधात् । युष्मदित्यादिभाष्यस्याध्यासाभावविषयत्वात्, अध्यासाभावानुस्मृतिपूर्वकत्वं स्वस्य कल्पयति केवलं, न तु भाष्यकारस्य तत्त्वानुस्मृतिसद्भावे प्रमाणमित्याशङ्क्य युष्मदित्यादिपदद्वयस्य तत्त्वमर्थ इति प्रदर्शयति - <prateeka>अस्य चेत्यादिना</prateeka> ।	
	अस्य भाष्यस्य अध्यासाभावव्यतिरेकेणायं चार्थ इत्यन्वयः । ननु भाष्यटीकयोः व्याख्यानव्याख्येयभाव एव नोपपद्यतते, कथं टीकाकारः षट्‍पदानि व्याख्योयत्वेनोपादाय सर्वोपप्लवरहितइत्यादिपदत्रयेण व्याख्यां चकार? तत्रानेन पदत्रयेण व्याख्येयत्वे नोपात्तषट्‍पदस्य<footnote>पदषट्कस्य इति स्यात्</footnote> तात्पर्यार्थं कथयति, किं वा प्रतिपदमभिधेयार्थम् ? यदि तात्पर्यार्थकथनं तदा परत्र युष्मदस्मदित्यारभ्य अभिधेयार्थो वक्तव्यः, न तु विरुद्धस्वभावयोरित्यारभ्य । अथ व्याख्येयपदानामभिधेयार्थं कथयति तदपि न, व्याख्यानस्य पदत्रयत्वात् तेन व्याख्येयसर्वपदानामर्थकथनायोगात् । पदत्रये व्याख्येयषट्‍पदानां<footnote>पदषट्कस्य </footnote> मध्ये पदत्रयं व्याख्यातम् । पश्चादितरपदानि व्याख्यास्यन्त इति वक्तुं न शक्यते । परत्र विषयविषयिणोरिति द्वितीयपदमारभ्य व्याख्येयत्वेनोपादानात् ।	ननु विवरणकारः पदद्वयं व्याख्यातमित्यवादीदतः पदद्वयं व्याख्यातम्, सर्वोपप्लव-इत्यादिना, पश्चादुत्तरं व्याख्यास्यत इति स्वीक्रियतामिति चेन्न, तस्याप्यसङ्गतत्वात् । कथं, विवरणकारः `सुप्तिङन्तं पदम्' इति पदलक्षणमङ्गीकृत्य पदद्वयं व्याख्यातमित्यवादीत् , अथवा पद्यते अनेनेति पदमिति व्युत्पत्त्या बोधकमात्रस्य पदत्वमङ्गीकृत्य, उभयथाप्यसङ्गतिरेव, कथम्? प्रथमपक्षे विषयविषयिणोरिति<footnote>द्वितीयेत्याधिकं दृश्यते</footnote> पदस्य व्याख्येयत्वेनोपादानं न सङ्गच्छते, द्वितीयपक्षे केवलं युष्मदस्मदिति पदद्वयं मुक्त्वा प्रत्ययगोचरयोरित्येतदारभ्य व्याख्यायेत, न तथा क्रियत इति निश्चितमसङ्गतमिति चेत् - 
	तन्न, `सुप्तिङन्तं पदम्' इति पदलक्षणेन लक्षितं पदद्वयं व्याख्यातमिति विवरणकारस्योक्तिरिति निश्चयात् । कथं तर्हि टीकाकारेण विषयविषयिणोरिति द्वितीयपदस्य व्याख्येयत्वेन उत्तरत्रोपादानम्? नैष दोषः, तमःप्रकाशवद्विरुद्धस्वभावयोरित्यत्र विरोधशब्दार्थः सहानवस्थानलक्षणः किं वा ऐक्यायोग्यतालक्षण इति विशये चिज्जडयोः विषयिविषयत्वादेककाले अवस्थानात् , सहानवस्थानलक्षणो विरोधो नास्ति । किन्त्वैक्यायोग्यतालक्षणो विरोध इति निर्णयार्थं विषयविषयिणोरिति पदस्योपादानम्; न तु व्याख्येयत्वेनेत्यविरोधात् । तर्हि व्याख्येयत्वाभावे व्याख्येयपदार्थनिर्णायकत्वाभावेन<footnote>निर्णायकत्वभावेनेति</footnote> व्याख्येयतृतीयपदेन सह चतुर्थमितरेतरभावानुपपत्तिरिति पदं किमिति परत्र उपादत्त इति चेत् विरोधशब्देनैक्याभाव उच्यते, किं वैक्ययोग्यताभाव उच्यत इति सन्देहे ऐक्याभावस्य चतुर्थपदेन उच्यमानत्वात्, पारिशेष्यात् ऐक्ययोग्यताभाव एव विरोधशब्देनोच्यत इति निर्णयार्थं चतुर्थपदोपादानं कृतम् । अतो व्याख्यानत्वं व्याख्येयत्वं च सम्भवतीति पदद्वयं प्रति त्रयाणां पदानां व्याख्यानत्वेन कथमनुप्रवेश इति चेत् सर्वोपप्लवरहितः प्रत्यगर्थः इति पदद्वयम् । प्रथमपदस्य व्याख्यानम्-<prateeka>विज्ञानघन इति</prateeka> । द्वितीयपदस्य व्याख्यानप्रकारो द्विविधः, व्याख्येयपदेन फलितार्थप्रदर्शनमप्रसिद्धार्थव्याख्येयस्य प्रसिद्धार्थपर्यायशब्देनार्थकथनं च । तत्र युष्मदित्यंशेन फलितमर्थमाह - <prateeka>सर्वोपप्लवरहित इति</prateeka> । युष्मदित्यहङ्काराख्यधर्मिणो विवेकात् कर्तृत्वादितद्धर्मेभ्यो विवेकाच्च आत्मा सर्वोपप्लवरहितः संवृत्त इत्यर्थः । अस्मत्प्रत्यय इत्यंशं व्याकरोति - <prateeka>प्रत्यगर्थ इति</prateeka> । तत्राप्यस्मदिति पदस्य पर्यायपदेन अर्थमाह – <prateeka>प्रत्यगिति</prateeka> । प्रत्ययशब्देन प्रतीतित्वात् प्रत्यय इति व्युत्पत्त्या व्याप्तचिद्रूपत्वेन फलितं सत्यत्वमाह - अर्थ इति । विषयविषयिणोरिति द्वितीयपदं व्याचष्टे - <prateeka>विज्ञानघन इति</prateeka> । विषयिशब्देन घटादिविषयेभ्यो व्यावृत्तम् आश्रयभूतजडेनाविरुद्धं विज्ञानमुच्यत इति शङ्कां व्यावर्तयति - <prateeka>घन इति</prateeka> । आश्रयजडहीनमित्यर्थः । द्वितीयपदस्य युष्मदस्मद्व्याख्यानयोर्मध्ये व्याख्यानं किमिति चेत् अस्मत्प्रत्ययगोचर इत्यस्यार्थभूतप्रत्यगर्थत्वं प्रति विषयविषयिणोरिति पदोक्तविज्ञानघनत्वं हेतुरिति प्रकटनायेति न विरोधः । विज्ञानघनत्वात् प्रत्यक्त्वम् अर्थत्वं सत्यत्वं चेत्यर्थः । विषयविषयिणोरिति शब्दार्थस्य विज्ञानघनत्वस्य साक्षिरूपत्वाद्युष्मच्छब्दार्थभूतसाक्ष्यस्य अस्मत्प्रत्ययशब्दार्थभूतप्रत्यक्साक्षिणो व्यावृत्तिरस्तीति दर्शयितुं वा मध्ये व्याचष्टे । 
	भाष्यकारेणाध्यासाभाव एवानुस्मर्यते । नात्मतत्त्वमध्यासभावविषयत्वाद्भाष्यस्येति न । अध्यासाभावकथनाय तत्वमप्यनुस्मर्यत इत्याह – <prateeka>तत्कथंञ्चनेति</prateeka> । परमार्थत एवम्भूते वस्तुनि रूपान्तरवदवभासश्च रूपान्तरं च कथं न मिथ्येति कथयितुमित्येकोऽन्वयः । एवम्भूते वस्तुनि कथञ्चन अतीतवद्वर्तमानो<footnote>तीतभीतवद्वर्गमानो इति</footnote> रूपान्तरवदवभासः, अथ <footnote>अत्रेदं न स्पष्टम्</footnote>अतो मिथ्यैवेति कथयितुमिति वा । एवम्भूते वस्तुनि रूपान्तरवत्तदवभासः कथञ्चन कथमपि केनापि प्रकारेण स्वरूपेण संसृष्टरूपेण च मिथ्येति कथयितुमिति वा - <prateeka>तदन्यपरादिति</prateeka> । तस्मादात्मतत्त्वादन्याध्यासाभावपरादित्यर्थः । करिष्यमाणभाष्यवाक्यादर्थप्रतिपत्त्ययोगात् साध्यतया प्रतिपन्नवाक्यं स्वनिष्पत्त्यर्थं वक्तुः स्वार्थप्रतिपत्तिहेतुरित्यभिप्रेत्याह – <prateeka>भाष्यवाक्यादिति</prateeka> । <prateeka>अग्रणीरिति</prateeka> । अग्रं नयतीत्यग्रणीस्तस्मात्तत्कृतं भाष्यं व्याख्येयमित्यर्थः । 
	अप्रसिद्धार्थमनेकार्थाभिधायि वा पदं व्याख्येयं भवति । इह तु विरोधशब्दस्य निमित्तभूतजातिद्वयाभावात् प्रसिद्धार्थत्वाच्च व्याख्येयत्वाभावेऽपि विरोधशब्दस्य मध्यमजातिनिमित्तत्वात् तद्व्याख्यावान्तरजातिद्वयलक्षणव्यक्तिद्वयलक्षणसम्भवात् अत्रेदृग्व्यक्तिर्विवक्षितेति निर्णेतुं पृच्छति - <prateeka>कोऽयं विरोध इति</prateeka> । इतरेतरभावानुपपत्तिरित्युत्तरपदार्थं प्रति यस्य विरोधस्य हेतुत्वं सम्भवति सोऽत्र विरोधशब्दार्थं इति ज्ञातुं शक्यते किमत्र पृच्छ्यते इत्याशङ्क्योत्तरपदस्याप्यर्थो न निर्णीत इति कृत्वासौ विवेक्तव्य इत्याह – <prateeka>कीदृशोवेति</prateeka> । इतरस्मिन् इतरस्य भावानुपपत्तिरिति तादात्म्याभाव उच्यते, इतरस्य इतरभावानुपपत्तिरित्यैक्याभाव उच्यते । इतरस्मिन् सतीतरभावानुपपत्तिरिति सहावस्थानाभाव उच्यत इति सन्दिग्ध इत्यर्थः । तादात्म्यायोग्यत्वं वा सहावस्थानायोग्यत्वमैक्यायोग्यत्वं वा विरोधोऽस्तु । सर्वथाऽपि विरुद्धस्वभावत्वेन साध्याध्यासमिथ्यात्वं सिद्ध्यति । अतो न प्रष्टव्यमस्तीत्याशङ्क्य यथा इतरेतरायोग्यताया विरोधशब्दार्थत्वे तमःप्रकाशदृष्टान्तगतविरोधेन साम्यं भवति तथेतरेतरभावानुपपत्तिपदं निर्णेतव्यमिति मत्वाह – <prateeka>यस्यानुपपत्तेरिति</prateeka> । यस्य इतरेतरभावस्यानुपपत्तेरित्यर्थः । 
 	सहानवस्थानलक्षणो विरोध इत्यत्र सहानवस्थानं लक्षणं गमकं यस्य सहावस्थानायोग्यत्वस्य तत् सहानवस्थानलक्षणमिति योजना । <prateeka>तत इति</prateeka> । सहावस्थानायोग्यत्वलक्षणात् कारणादित्यर्थः । भवतु सहावस्थानानुपपत्तिरिति तत्राह – <prateeka>तदसदिति</prateeka> । भाष्ये विरुद्धस्वभावत्वादध्यासो मिथ्येत्यंशेनात्मानात्मानावध्यासहीनौ क्वाप्यभेदायोग्यत्वात् <footnote>अभेदयोग्यद्वादिति</footnote>तमःप्रकाशवदिति अनुमिते असिद्धिशङ्कानिरासायायोग्यताकार्यतया तद्गमकाभेदाभावमितरेतरभावानुपपत्तिरिति पदेनाह भाष्यकारः । तत्साधूक्तमिति द्योतयति । ततः प्रकाशस्याभाव इत्ययोग्यतायाः कारणत्वकथनेन इतरेतरभावानुपपत्तेरध्यासो मिथ्येत्यनेनात्मानात्मानावध्यासहीनौ क्वाप्यभेदहीनत्वात् तमःप्रकाशवदित्यनुमिते अभेदायोग्यत्वं प्रयोजकमिति शङ्कायां तन्निरासाय अभेदायोग्यत्वं साधनव्यापकत्वात् अनुपाधिरित्यभिप्रेत्य विरुद्धस्वभावयोरिति पदं वदति भाष्यकारः । तदपि साधूक्तमिति द्योतयति । सहावस्थानायोग्यतायागम्यत्वकथनेन द्रष्टव्यम् । रूपदर्शनास्पाष्ट्यं स्वरूपमतो रूपदर्शनास्पाष्ट्येन तमसोऽनुवृत्तिर्वक्तुं न शक्यत इत्याशङ्क्य तथा सति सर्वत्राप्यस्पाष्ट्यं स्यान्न तथा दृश्यत इत्याह - <prateeka>इतरत्र च स्पष्टमिति</prateeka> । सहावस्थानायोग्यत्वात् <footnote>सहावस्थानयोग्यत्वादिति</footnote>तमःप्रकाशयोर्दृष्टातत्वं मा भूत्, तमःप्रकाशशब्दाभ्यां तमोलेशभूतछायां प्रकाशैकदेशात् तथोपलक्ष्य<footnote>पथो इति</footnote> तयोः सहावस्थानायोग्यत्वात् दृष्टान्तत्वमुच्यते भाष्यकारेणेत्याशङ्क्य तत्रापि<footnote>त-वपि इति</footnote> सहावस्थानयोग्यत्वमस्तीत्याह - <prateeka>तथा छायायामपीति</prateeka> । छायायामौष्ण्यमुपलभ्यमानं स्वधर्मित्वेन आतपस्यापि तत्रावस्थानं सूचयति इति, एतावदुक्तौ छायाया औष्ण्यं स्वरूपमत औष्ण्यसद्भावेनातपसद्भावकल्पना न युक्तेत्याशङ्क्य तथा सति मध्याह्नेऽपराह्णे छायानुगतौष्ण्यस्यैकरूप्यं<footnote>अनुगतैष्ण्य इति</footnote> स्यान्न तथा दृश्यते इत्याह – <prateeka>तारतम्येनेति</prateeka> । तर्हि तमःप्रकाशशब्दाभ्यां छायातपावुपलक्ष्य पश्चाच्छायानुगतशैत्यमातपानुगतौष्ण्यं च लक्षितलक्षणयोपादाय तयोः सहावस्थानायोग्यत्वात् दृष्टान्तत्वमुच्यते भाष्यकारेणेत्याशङ्क्य तयोरपि सहावस्थानयोग्यत्वमस्तीत्याह - <prateeka>एतेन शीतोष्णयोरपीति</prateeka> ।	
 	पक्षान्तरं निराकृत्य स्वाभिमतपक्षान्तरमुपादत्ते सिद्धान्ती-<prateeka>उच्यते परस्परेत्यादिना</prateeka> । सर्वसाधारणत्वात् प्रमेयत्वशब्दवाच्यत्ववत् परस्परात्मत्वायोग्यत्वस्य विरोधत्वं न सम्भवतीत्याशङ्क्य जातिव्यक्त्यादौ वृत्त्यभावमितरेतरभावायोग्यत्वस्य दर्शयति - <prateeka>न जातिव्यक्त्योरिति</prateeka> । <prateeka>परमार्थतः</prateeka> - परमार्थस्थल इत्यर्थः । <prateeka>तेनेति</prateeka> - परस्परात्मत्वायोग्यत्वहेतुनेत्यर्थः । इतरस्मिन् सति इतरभावानुपपत्तिरिति । सहावस्थानाभाव उच्यत इति शङ्कां व्यावर्त्य ऐक्यतादात्म्ययोरभावोऽर्थ इत्याह – <prateeka>इतरेतरसम्भेदात्मकत्वस्येति</prateeka> । भ्रमस्थले ऐक्यतादात्म्याभावोऽध्यासाभावहेतुक<footnote>भावे हेतुक इति</footnote> इति मत्वा सोऽध्यासाभाव<footnote>ध्यासभाव इति</footnote> एव हेतुरिति चोदयति - <prateeka>कथमिति</prateeka> । प्रमाणस्थले ऐक्यतादात्म्ययोरभावोऽध्यासभावे<footnote>ध्यासभावे इति</footnote> हेतुत्वेन मयोक्त इति स्पष्टीकुर्वन् प्रमाणस्थलेऽपि द्वयोरैक्यभावः स्पष्ट इति कृत्वा अंशांशिभावेन तादात्म्याभावमुपपादयति - <prateeka>स्वतस्तावदित्यादिना</prateeka> । अस्यायमर्थः, प्रपञ्चस्थले तादात्म्यं सम्भवति तत्र चिज्जडयोरुभयोर्द्रव्यत्वादेव जातिव्यक्ति गुणगुणिभावासम्भवाच्चैतन्यस्यानादित्वादपरिणामित्वाच्च कार्यकारणत्वासम्भवादेव कार्यकारणभावासम्भवात्, चैतन्यस्यासङ्गत्वादेव विशिष्टस्वरूपत्वासम्भवादेभिराकारैस्तादात्म्यासम्भवः प्रसिद्ध इत्यङ्गीकृत्य प्रमाणस्थले अंशांशिभावेन अतादात्म्यं दर्शयतीति । स्वतः स्वाभाविक इत्यर्थः । आगन्तुकत्वेऽपि क्षीरस्य दधिभाववत् न निर्हेतुको युष्मदंश इत्याह – <prateeka>अपरिणामित्वादिति</prateeka> । चन्दनस्य जलसंसर्गात् दौर्गन्ध्यवद्धेतुतोऽपि न युष्मदंश इत्याह – <prateeka>निरञ्जनत्वादिति</prateeka> । असङ्गत्वादित्यर्थः । न परतः । नागन्तुक इत्यर्थः । <prateeka>विषयस्यापीति</prateeka> । अनात्मनोऽपीत्यर्थः । <prateeka>समत्वात्</prateeka>-आत्मना चेतनत्वेन समत्वादित्यर्थः । <prateeka>विषयत्वहानेः</prateeka>- प्रत्यक्षगोचरत्वहानेरित्यर्थः<footnote>गोचत्व इति</footnote> । <prateeka>न परतश्चितेरिति</prateeka> अनात्मानं प्रत्यागन्तुकांशकत्वे जडत्वं स्यात् , चित्वादेव नांश इत्यर्थः । कषायद्रव्यगतलोहित्यं यथा पटः स्वीकरोति तथा आत्मगतमेव चैतन्यमनात्मा<footnote>चैतन्यमानात्मेति</footnote> स्वाङ्गत्वेन स्वीकुर्यादिति तत्राह – <prateeka>चितेरप्रतिसङ्क्रमत्वादिति</prateeka> । सर्वगतनिरवयवस्यात्मनः सङ्क्रमायोगादिति भावः । <prateeka>एवं  स्थित</prateeka>  इति । आत्मानात्मनोरभेदाभावे सतीत्यर्थः । इति शब्दस्य परिसमाप्तिद्योतकत्वं व्यावर्तयति - <prateeka>इतिशब्दो हेत्वर्थ इति</prateeka> । इतरेतर भावानुपपत्तेरध्यासाभावं प्रति सत्ताहेतुत्वं दर्शयति । <prateeka>यस्मादेवमिति</prateeka> । 
 	<prateeka>अस्मत्प्रत्यये योऽनिदमंश इति</prateeka><footnote>मंशत्यत्रेति</footnote> अस्मत्प्रत्यये अहमिति प्रतीयमाने अहंप्रत्ययविषय इत्यर्थः । अहंप्रत्ययविषय इत्युक्ते अहङ्कारचेतनौ प्रतीयेते । तत्राहङ्कारं व्यावर्तयति-<prateeka>अनिदमंश इति</prateeka> । एवमुक्ते प्राभाकराभिमतात्मनोऽपि कर्मत्वाभावादेव अनिदमंशत्वमस्तीति तं व्यावर्तयति - <prateeka>चिदिति</prateeka> । एतावदुक्तौ आश्रयभूतजडसहत्वं प्रतीयते तद्व्यावर्तयति - <prateeka>एकरस इति</prateeka> । चिदेकरसत्वेऽपि साङ्ख्याभिमतात्मनोऽनुमेयत्वमस्तीति तद्व्यावर्तयति - <prateeka>अनिदमंश इति</prateeka> । व्याख्येयपदत्रयगतसप्तम्याः अर्थमाह – <prateeka>तस्मिन्निति</prateeka> । अहङ्कारादिशरीरान्तस्य अहमिति प्रतीयमानत्वात् कथं युष्मत्वमित्याशङ्क्य प्रयोक्तारं प्रतीदमिति ग्राह्यत्वं स्वरूपेण अहमिति ग्राह्यत्वमपरोक्षत्वं च यस्य भवति तस्य युष्मत्वं स्यात् । तल्लक्षणं देहादेरप्यस्तीत्याह - <prateeka>तद्बलेति</prateeka> । तस्यात्मचैतन्यस्य बलेन प्रतिबिम्बेन निर्भास्यत्वादपरोक्षतया वेद्यत्वात् प्रयोक्तुर्भाष्यकाराख्यात्मनः विवेकावस्थायामहमिति<footnote>माहमिति</footnote> ग्राह्यत्वाच्च लक्षणतो युष्मदर्थत्वं देहादेरित्यर्थः । <prateeka>मनुष्याभिमानस्य</prateeka>- मनुष्याद्यभिमानस्य अभिमन्यमानस्य देहादेरित्यर्थः । अध्यासशब्दसस्य अधि<footnote>हास इति</footnote> आसः अध्यासः इति निर्वचनेन प्राप्ताधाराधेयभावाभिधायित्वं व्यावर्त्याभिमतमर्थमाह - <prateeka>सम्भेद इवावभास इति</prateeka> । इवशब्द आभासार्थः । अहमित्यभिमन्यमानस्येत्युक्त्या अध्यस्तत्वमुक्तम् । पुनरप्यभिमन्यमानस्य सम्भेद इवेति चाध्यस्तत्वमुक्तम् । अतोऽध्यस्तस्याध्यस्तत्व-मसङ्गतमित्याशङ्क्य तद्विधाभिमान एव सम्भेद इवावभासस्याध्यास इत्याह - <prateeka>स एवेति</prateeka> । <prateeka>विषयाध्यास इति</prateeka>- धर्म्यध्यास इत्यर्थः । <prateeka>विना विषयाध्यासेनेति</prateeka> । श्रोत्रमहं चक्षुरहमिति श्रोत्रादिधर्म्यध्यासेनेत्यर्थः । अकर्मतया सिद्धं प्राभाकराभिमतजडरूपात्माख्यविषयिणं व्यावर्तयति - <prateeka>चैतन्यस्य तद्धर्माणां चेत्यर्थ इति</prateeka> । ननु विषयिण इत्यत्र विषयीत्युक्ते प्राभाकराभिमतजडरूपविषयिणं प्राप्तं व्यावर्तयति - <prateeka>चैतन्येति</prateeka> । परिणामिब्रह्मवादिनाङ्गीकृतचिज्जडात्मत्वं व्यावर्तयति - <prateeka>एकरसस्येति</prateeka> । <prateeka>नित्यत्वमिति</prateeka> । सत्यत्वमित्यर्थः । <prateeka>पृथगिवेति</prateeka> । अन्तःकरणवृत्त्युपाधिनिमित्ततया नानेवावभासन्त इत्यर्थः ।
	अध्यासशब्दस्य पूर्वमेवार्थोऽभिहितः । किमिदानीमर्थोक्तिरित्याशङ्क्य मिथ्याज्ञाननिमित्त इत्यत्र मिथ्याशब्दस्यानिर्वचनीयत्वनिश्चयादत्रापि मिथ्याशब्देन अनिर्वचनीयत्वस्याभिधानादध्यास इति च तस्यैवाभिधानात् अध्यासो मिथ्येति पुनरुक्तिस्स्यात् । अतः<footnote>अताः इति</footnote> पुनरुक्ततया अध्यासशब्दस्य स्वार्थप्रच्युतौ प्राप्तायां पूर्वोक्त एवार्थ इत्याह -<prateeka>अध्यासो नामेति</prateeka> । अध्यासो भवितुं युक्तम् , मिथ्यात्वादित्यन्वयं व्यावर्त्य अध्यासो मिथ्येत्यन्वयमाह - <prateeka>स मिथ्येति भवितुं युक्तमिति</prateeka> । तं तथा सोऽध्यास इति विधिः प्राप्त इत्याशङ्क्य मिथ्याशब्दस्य अर्थान्तरमस्तीत्याह - <prateeka>मिथ्याशब्दो द्व्यर्थ इति</prateeka> । अध्यासमुद्दिश्य<footnote>अध्यामुद्दिश्य इति</footnote> मिथ्यात्वं विधेयमिति दर्शयितुं<footnote>देशयितुमिति</footnote> पूर्वं मिथ्याशब्दस्योपादानं कृतम् । इदानीं भवितुंशब्दस्य अन्वयं वक्तुं मिथ्याशब्दमादत्ते - <prateeka>मिथ्येति</prateeka> । <prateeka>भवितुं युक्तमिति</prateeka> । मिथ्येति कृत्वा अध्यासो भवितुं युक्तमिति व्याहतोक्तिं व्यावर्तयति - <prateeka>अभाव एवेति</prateeka> । अध्यासो मिथ्येति भवितुं युक्तमिति भाष्येणाध्यासापह्नवः क्रियते, किं वा अध्याससद्भावमङ्गीकृत्य तस्य लोकसिद्धकादाचित्कशुक्तिरजताद्यध्यासे दृष्टसादृश्यादिकारणाभावादसम्भव उच्यत इति विकल्प्य कारणाभावादसम्भवं प्राप्तमङ्गीकरोति - <prateeka>यद्यप्येवमिति</prateeka> । तर्हि असम्भव एव स्यादिति आशङ्क्य आत्मनि अहङ्काराद्यध्यासस्य प्रवाहरूपेणानादित्वात् इदं प्रथमरजताद्यध्यासकारणाभावेनासम्भवो नास्ति । प्रवाहरूपेणोत्पद्यमानमध्यवर्तिज्वालायां प्रथमज्वालाकारणाभावेन असम्भवाभाववदित्यभिप्रेत्याह - <prateeka>तथापि नैसर्गिक इति</prateeka> । नैसर्गिक इत्यनपनोद्यत्वमुच्यत इति शङ्कां निरस्य अनादित्वं तस्यार्थ इत्याह - <prateeka>प्रत्यगनुबन्धीति</prateeka> । आत्मा तावदनादिः, तस्मिन् कार्यरूपेण संस्काररूपेण वा अध्यासस्य प्रवाहव्यभिचाराभावादध्यासोऽनादिरित्यर्थः । प्रत्यक्सम्बन्धीत्युक्ते प्राभाकराभिमतप्रत्यग्रूपेण च सम्बन्धं प्राप्तं व्यावर्तयति - <prateeka>चैतन्येति</prateeka> । चैतन्यमध्याससाक्षित्वेन अन्यथासिद्धं न त्वध्याससम्बन्धित्वेनाधिष्ठानमिति तदपनुदति - <prateeka>सत्तेति</prateeka> । सत्ताया जडविशिष्टत्वान्नाध्यासं प्रत्यधिष्ठानत्वमिति शङ्काव्यावृत्त्यर्थं जडाद्विभजते - <prateeka>मात्रेति</prateeka> । सत्तामनुसृत्यात्यन्ततिरोधानमकृत्वा बध्नाति । चिदानन्दाच्छादकत्वेन?<footnote>चिदानन्दावाच्छादकत्वेन इति</footnote> बध्नातीत्याह - <prateeka>अनुबन्धीति</prateeka> । 
	अध्यासापह्नवपरं भाष्यमिति पक्षेऽपि अपह्नवो न शक्य इत्याह - <prateeka>अयमिति</prateeka> । प्रत्यक्षम् इत्यर्थः । प्रमेयापह्नवं कुर्वता मया प्रमाणस्यापह्नवः क्रियत एव इत्याशङ्क्य विलक्षणाकारवत्तया विलक्षणशब्दोल्लिखितत्वेन च प्रमाणं प्रसिद्धमित्याह - <prateeka>अहमिदं ममेदमिति</prateeka> । अध्यास आक्षिप्तः, लोकव्यवहारस्समाधीयत इति असङ्गतोक्तिः प्राप्तेति, नेत्याह - <prateeka>युष्मदस्मदोरितरेतराध्यासात्मको लोकव्यवहार इति</prateeka> । तेनेत्यादेरयमर्थः, कादाचित्कशुक्तिरजतादौ सिद्धकारणाभावेनानाद्यध्यासो नोपालम्भमर्हति । आगन्तुकघटादिकारणाभावेन अनाद्यात्मन उपलम्भाभाववदितिऽलोकत इति कर्मव्युत्पत्त्या देहादिरूपार्थाध्यासे लोकशब्दो वर्तत इत्याह - <prateeka>लोक इति</prateeka> । <prateeka>मनुष्योऽहमितीति</prateeka> । व्यवहारशब्दस्य भावव्युत्पत्त्याऽज्ञानसाध्यासवाचित्वं दर्शयति - <prateeka>व्यवहरणं व्यवहार इति</prateeka> । लोकश्चासौ व्यवहारश्च इति लोकव्यवहार इति कर्मधारयं व्यावर्त्य लोकविषयो व्यवहारो लोकव्यवहार इत्याह - <prateeka>लोक इतीति</prateeka> । व्यवहारशब्दस्य अभिज्ञाभिवदनोपादानार्थक्रियाभिधायित्वात् कथं ज्ञानाध्यासवाचित्वमित्याशङ्क्य  इहाभिज्ञाभिवदनाख्यशब्दोल्लिखितज्ञानमात्राभिधायित्वात् ज्ञानाध्यासवाचित्वं युक्तमित्याह - <prateeka>मनुष्योऽहमिति अभिमान इत्यर्थ इति</prateeka> । अहमिति प्रतिभासस्याध्यासत्वे द्व्याकारतया अवभासेत । द्व्याकारत्वाभावान्नाध्यासत्वमित्याशङ्काव्यावर्तकत्वेन इतरेतराविवेकेनेति पदमुपादेयम् । भिन्नपदार्थप्रतीतावितरेतराविवेकः कुत इत्याकाङ्क्षायां सत्यानृते मिथुनीकृत्येति पदमुपादेयम् । तदाकाङ्क्षाक्रममनादृत्योपादत्ते - <prateeka>सत्यानृते मिथुनीकृत्येति</prateeka> । स्वरूपेण सत्ये संसर्गविशिष्टतया अनृते च यथा व्यवहारः<footnote>यथाच्हरतः इति</footnote> तथा मिथुनीकृत्येति वा, सत्यमसत्यं च मिथुनीकृत्य इति वा निर्वाह इति सन्देहे सत्यमसत्यं चेति निर्वाह इत्याह-<prateeka>सत्यमिति</prateeka> पदच्छेदेन । सत्यमिति सत्यवाक्यमुच्यत इति शङ्कामपनुदति - <prateeka>अनिदमिति</prateeka> । प्राभाकराभिमतात्मानं व्यावर्तयति - <prateeka>चैतन्यमिति</prateeka> । तावत्युक्ते साङ्ख्याभिमतानुमेयात्मनः प्राप्तिं, व्युदस्यति - <prateeka>अनिदमिति</prateeka> । अनृतमित्युक्ते अनृतवाक्यप्राप्तिं व्युदस्यति - <prateeka>युष्मदर्थम् इति</prateeka> । अध्यस्तस्वरूपत्वादित्युक्ते आत्मनोऽप्यनृतत्वं प्राप्तं व्युदस्यति - <prateeka>स्वरूपतोऽपीति</prateeka> ।	
	संसर्गस्याध्यस्तत्वात्संसर्गविशिष्टरूपेणात्मनोऽध्यस्तत्वं, न तु स्वरूपेण । जडस्य तु स्वरूपेण संसृष्टरूपेण चाध्यस्तत्वादनृतत्वमिति भावः । क्त्वाप्रत्ययादेव भेदपौर्वापर्यप्रतीतेरध्यासमिथुनीकरणलोकव्यवहारशब्दानां<footnote>व्यवहारलोकार्थत्वमिति</footnote> एकार्थत्वमयुक्तमिति तत्राह - <prateeka>अध्यस्य मिथुनीकृत्येति</prateeka> । क्रियान्तरानुपादानादित्युक्ते लोकव्यवहार इति व्यवहारलक्षण क्रियान्तरोपादानमस्तीत्याशङ्क्य भुक्त्त्वा व्रजतीतिवत् समानकर्तृकक्रियान्तरानुपादानादित्याह - `<prateeka>भुक्त्त्वा व्रजतीतिवद्' इति</prateeka> । `लोकव्यवहार' इत्युक्ते स किं भवतीति साकाङ्क्षत्वात् व्यवहारस्य समानकर्तृकक्रियान्तरलाभाय `अनेन क्रियत' इत्यध्याहर्तव्यमित्याशङ्क्य `नैसर्गिकपदेनाकाङ्क्षापूरणं' नाध्याहर्तव्यमित्याह - <prateeka>अध्यस्य नैसर्गिकोऽयमिति</prateeka> । <prateeka>तावन्मात्रोपसंहारादिति</prateeka> । स्वरूपकथनमात्रेणोपसंहारादित्यर्थः । <prateeka>व्यपदेशमात्रमिति</prateeka> । अध्यासस्य स्वर्गतविशेषभेदात् <footnote>अत्र रिक्तं दृश्यते</footnote>भेदं विशिष्टेषु क्रमवर्तिप्रतिपत्तितः पौर्वापर्यं चापेक्ष्य चैतन्यं पुरुषस्य इति षष्ठीवदुपचारमात्रात् , क्त्व प्रत्यय इत्यर्थः । पूर्वं स्वरूपतोऽप्यध्यस्तस्वरूपत्वादित्युक्तं स्वग्रन्थे । तत्राध्यस्तस्वरूपत्वं कुतोऽवगम्यत इत्याकाङ्क्षायां तन्निवृत्तये मिथ्याज्ञानोपादानत्वेन मिथ्यात्वं भाष्यकारैरुक्तमिति परिजिहीर्षुरुपादत्ते - <prateeka>मिथ्याज्ञाननिमित्त इति</prateeka> । मिथ्यारूपज्ञाननिमित्त इत्युक्ते मिथ्याज्ञानात् संस्कारः, ततो मिथ्याज्ञानमिति नैसर्गिकपदेनोक्तत्वात् तेन पौनरुक्त्यमाशङ्क्य मिथ्यारूपज्ञाननिमित्त इति पदच्छेदो न भवति । किन्तु मिथ्यारूपाज्ञाननिमित्त इतीममर्थं समासोक्त्या व्यक्तीकरोति - <prateeka>मिथ्या चेति</prateeka> । मिथ्याशब्दस्य अपह्नववाचित्वेन पूर्वत्र निर्णीतत्वात् असद्रूपाज्ञानं कारणमित्यापततीति, नेत्याह-<prateeka>मिथ्येतीति</prateeka> । अज्ञानं नाम ज्ञानाभावः, तत्र मिथ्याज्ञानमित्युक्ते ज्ञानाभावो भावविलक्षणोऽनिर्वचनीय इत्युक्तं स्यात् , तदपाकरोति-<prateeka>अज्ञानमित्यादिना</prateeka> । तत्राज्ञानमिति जडमुच्यत इत्युक्ते साङ्ख्याभिमतस्वतन्त्रजडस्याज्ञानत्वं प्राप्तं व्युदस्यति - <prateeka>शक्तिरिति</prateeka> । परिणामब्रह्मवादिना अङ्गीकृतसत्यशक्तिं व्यावर्तयति - <prateeka>अविद्येति</prateeka> । अविद्येत्युक्ते शून्यवाद्यभिमतार्थ्ब्दापञ्चमाकाराविद्यां प्राप्तां व्युदस्यति - <prateeka>शक्तिरिति</prateeka> । पूर्णभावरूपेत्यर्थः । तर्हि एवंभूतस्याज्ञानशब्दवाच्यत्वं कुत इति, ज्ञानविरोधित्वादित्याह - <prateeka>ज्ञानपर्युदासेनेति</prateeka> । सदसदनिर्वचनीयेष्वेकैकस्मिन्नर्थं गृहीत्वा तेभ्यो व्यतिरिक्तमर्थं गृहीत्वा वर्तत इत्यर्थः । पञ्चमाकाराविद्या शून्यवाद्यभिमता काचिद्विद्यत इति द्रष्टव्यम् । 
	अध्यासस्य कारणात्मना नैसर्गिकत्वम् , कार्यव्यक्तिरूपेण<footnote>कार्यव्यक्तिरूपे इति</footnote> नैमित्तिकत्वमुक्तम् । अज्ञाननिमित्तककार्यव्यक्तिरूपेणैव<footnote>अज्ञानं नैमित्तिकेति</footnote> नैसर्गिकत्वमुक्तं मत्वा चोदयति - <prateeka>कथं पुनरिति ?</prateeka> अध्यासस्य कारणात्मना नैसर्गिकत्वमुक्तं कारणत्वयोग्यभावरूपाज्ञानसिद्धौ सिद्ध्यतीति मत्वा आत्मनि भावरूपमज्ञानं साधयति - <prateeka>अवश्यमित्यादिना</prateeka> । अत्र शक्तिशब्देन भावत्वं विवक्षति । <prateeka>अविद्याशक्तिरित्यभ्युपगन्तव्या,</prateeka> भावरूपेत्यभ्युपगन्तव्येत्यर्थः । भावरूपत्वे अनुमानमस्तीति मत्वाह-<prateeka>अवश्यमिति</prateeka> । प्रत्यक्षमस्तीत्याह - <prateeka>एषेति</prateeka> । <prateeka>बाह्याध्यात्मिकेषु वस्तुष्विति</prateeka> । आध्यात्मिकान्तःकरणदेहाद्याश्रयत्वेन बाह्यघटादिविषयत्वेन च प्रतीयमानेत्यर्थः । निरूप्यमाणे देहघटाद्यवच्छिन्नसत्वमाश्रयविषयावित्याह - <prateeka>तत्स्वरूपेत्यादिना</prateeka> । तत्स्वरूपानुबन्धिनीत्युक्ते अज्ञानकार्यघटदेहादीनामज्ञानं स्वरूपम् । अतोऽज्ञानानुबन्ध्यज्ञानमित्युक्तं स्यात् , तदपाकरोति-<prateeka>सत्तेति</prateeka> । जडविशिष्टसत्तां व्यावर्तयति - <prateeka>मात्रेति</prateeka> । प्रमाणज्ञानं कस्यचिद्भावस्य निवर्तकम् , अप्रकाशितार्थप्रकाशकत्वात् , भावरूपतमोनिवर्तकप्रदीपवदित्यनुमानमत्राभिप्रेतम् । अहमज्ञो मामन्यं च न जानामीति अपरोक्षानुभवोऽत्र प्रत्यक्षमभिप्रेतं द्रष्टव्यम् । भावत्वे अर्थापत्तिमाह - <prateeka>अन्यथेति</prateeka> । मिथ्यार्थादवभासानुपपत्तेरित्यर्थः । 
	घटादिषु नाज्ञानमावरणं, प्रकाशप्राप्त्यभावात् । तत्र कथं बाह्यवस्तुष्विति तद्विषयत्वं भण्यत इति । शङ्कायामावरणाभावमङ्गीकरोति - <prateeka>सा चेति</prateeka> । चैतन्यप्रकाशेन जडानां नित्यवदन्वयादेव प्रकाशप्राप्तौ सत्यामावरणाभावे कथमनवभास इति तत्राह - <prateeka>प्रमाणवैकल्यादिति</prateeka> । जडप्रमाणस्य चैतन्यस्य आवरणाज्जडानामनवभाससिद्धेरित्यर्थः । अज्ञानस्य जडाख्यविषयाच्छादकत्वे प्रमाणाच्छादकत्वमेवाभ्युपेयम् अनवभासनिर्वाहायेत्याशङ्क्य बहूनां विषयाणां बह्वज्ञानैः बह्वावरणकल्पनाद्वरमेकचैतन्यलक्षणप्रमाणस्यैकाज्ञानेनैकावरणकल्पनमित्याह - <prateeka>प्रमाणवैकल्यादेवेत्येवकारेण</prateeka> । किञ्च शुक्त्यज्ञाने संस्थितेऽपि शुक्तित्वावभासाद् बाह्यवस्तुष्वनावरकमित्याह - <prateeka>रजतप्रतिभासादिति</prateeka> । इदानीं रजतप्रतिभासात् तत्कारणत्वेन प्राक्तस्यामविद्यायां सत्यामेव तस्य भाववदूर्ध्वं च रजतप्रतिभासात् तत्कारणत्वेन स्यात् , सत्यामप्यविद्यायां शुक्तिस्वरूपदर्शनादिति योजना । कं च तर्ह्यतिशयमज्ञानजन्यमाश्रित्य बाह्यवस्तुष्विति अनात्मविषयमज्ञानं दर्शितमिति तत्राह - <prateeka>अतस्तत्रेति</prateeka> । शुक्त्यज्ञानस्य घटाच्छादकत्वाभावे तस्मिन् रूपान्तरावभासहेतुर्नभवति तद्वच्छुक्तावपि स्यादित्याशङ्क्य घटावच्छिन्नचैतन्यगतत्वाभावात् तत्र विपर्ययहेतुत्वाभावः, शुक्तौ तु हेतुरेवेत्येवकारेणाह । तर्हि विपर्ययहेतुत्वे चैतन्य इव आच्छादकत्वमपि स्यादित्यशङ्क्य सत्यं, शुक्तीदमंशावच्छिन्नचैतन्येन रूप्यादिविपर्ययस्य मुख्यसम्बन्धः इदमंशेन सम्बन्धाभास एवेत्याह-<prateeka>केवलमिति</prateeka>prateeka> । आत्मन्यप्यज्ञाननिमित्तमावरणं दुर्निरूपमिति तत्राह-<prateeka>प्रत्यगात्मनि त्विति</prateeka> । प्रत्यगात्मन्यनवभासोऽविद्याशक्तिप्रतिबन्धादित्युक्ते प्राभाकराद्यभिमतात्मनि सर्वगतत्वाद्यनवभासोऽविद्याशक्तिप्रतिबन्धाभावेऽपि दृश्यत इत्याशङ्कां व्यावर्तयति - <prateeka>चितिस्वभावत्वादिति</prateeka> । साङ्ख्याभिमतात्मनि भावरूपाविद्याप्रतिबन्धाभावेऽपि अनवभासोऽस्तीति तद्व्यावर्तयति - <prateeka>स्वयंप्रकाशमान इति</prateeka> । प्रत्यगात्मन्यनवभासो नास्तीति, नेत्याह - <prateeka>ब्रह्मस्वरूपेति</prateeka> । आत्मनोऽन्यस्मिन्नध्यस्तत्वादधिष्ठानस्यावृतत्वेन, ब्रह्मरूपानवभासः, न स्वगतेनावरणेनेत्याशङ्क्य आत्मनोऽधिष्ठानान्तराभावात् तदावरणेन आत्मनो ब्रह्मरूपानवभासासम्भव इत्याह - <prateeka>अनन्यनिमित्तत्वादिति</prateeka> । तद्गतेनानवभास इत्युक्ते अहङ्कारादिविपर्यासेन अनवभास इति स्यात् , तद्व्यावर्तयति - <prateeka>निसर्गसिद्धेति</prateeka> । परिणामब्रह्मवाद्यभिमतसत्यानादिशक्तिं व्यावर्तयति - <prateeka>अविद्येति</prateeka> । विद्याभावं व्यावर्तयति - <prateeka>शक्तीति</prateeka> । भ्रान्तिसंस्कारप्रतिबन्धात् अनवभासं व्यावर्तयति एवकारेण । 
	आवरणविपर्यासकारणत्वानुपपत्त्या अज्ञानं भावरूपत्वेन कल्प्यमिति मत्वाह - <prateeka>अतः सेति</prateeka> । न केवलमावरणविपर्यासहेतुत्वाय भावरूपाज्ञानकल्पना, किन्तु अग्रहण मिथ्याज्ञानतत्संस्कारकर्मणां सुषुप्तिप्रलयादौ ब्रह्मरूपानवभासहेतुत्वायोगात् सुषुप्तादावनवभासहेतुत्वाय<footnote>सुषुप्ताद्यनवभासेति</footnote> विपर्याससंस्काराश्रयत्वाय च भावरूपाज्ञानं कल्प्यमित्याह - <prateeka>सुषुप्तादौ चेति</prateeka> । अहङ्कारादेर्मिथ्याज्ञानविषयस्य मिथ्याज्ञानस्य च सुषुप्तौ स्थित्यभावात् तत्संस्कारस्य च भ्रान्तरूप्यसंस्कारवत् भ्रमाधिष्ठानतत्त्वानवभासहेतुत्वायोगात् <footnote>भ्रमाधिष्ठानत्वेति</footnote> ग्रहणस्य आत्मनः स्वरूपचैतन्यत्वादेव नित्यत्वात् अग्रहणाभावात् कादाचित्कग्रहणाभावस्य स्वयंप्रकाशसंवेदनेऽनवभासहेतुत्वाभावात् कर्मणामपि संस्काररूपत्वात् इतरसंस्कारवत् अनवभासहेतुत्वायोगात् भावरूपाज्ञानेनैव सुषुप्तादावनवभास इति भावः । विक्षेपसंस्कारात्मना आत्मनि सुषुप्तादौ अज्ञानस्यावस्थाने किं प्रमाणमित्याशङ्क्य पुनर्भ्रमरूपेणोत्पत्त्या कल्पत इत्याह - <prateeka>पुनरुद्भवतीति</prateeka> । अतो नैसर्गिकोऽपीत्यनेन कारणरूपेणेत्यर्थः । नैमित्तिककार्यरूपमाह - <prateeka>अहङ्कारममकारेत्यादिना</prateeka> । <prateeka>न पुनरागन्तुकत्वेनेति</prateeka> । आगन्तुककार्यरूपेण नैसर्गिकत्वं नोच्यत इत्यर्थः । 
	<prateeka>कस्यचिदिति</prateeka> । काणत्वमूकत्वादेरित्यर्थः । अविवेकशब्देन विवेकविरोध्यैक्यमुच्यत इति व्याकरोति । <prateeka>एकतापत्त्यैवेत्यर्थ इति</prateeka> । केवलस्यात्मनो देहादिषु सर्वेष्वारोप्यत्वमुत केवलात्मनोऽन्तःकरण एवाध्यासः<footnote>एव केवलाध्यास इति</footnote> । देहादिषु अन्तःकरणविशिष्टात्मन इति संशये तन्निरासाय भाष्यकारो वक्ष्यतीत्याह - <prateeka>कस्य धर्मिण इति</prateeka> । आत्मनो देहादिभिः सर्वैः तादात्म्याध्यासः, उत अहङ्कारेणैक्याध्यासः, इतरेण तादात्म्याध्यास इति च सन्देहे वक्ष्यतीत्याह - <prateeka>कथमिति</prateeka> । देहादीनामात्मनि वा, आत्मनि अध्यस्तान्तःकरणोपहितात्मनि वा अध्यास इति संशयनिरासाय वक्ष्यतीत्याह - <prateeka>कुत्र चाध्यास इति</prateeka> । <prateeka>क्वाध्यास इति</prateeka> । कस्मिन्नुदाहरण इत्यर्थः । अहमिदमिति किमध्यासोऽस्तीति, नेत्याह - <prateeka>अहमिति</prateeka> । <prateeka>प्रथमोऽध्यास इति</prateeka> । <prateeka>तावदिति</prateeka> । अनाद्यज्ञानाध्यासातिरिक्तकादाचित्काध्यासानां मध्य इत्यर्थः । नन्वहमित्यत्राहमिति चैतन्यमवभासत इत्युक्ते चैतन्यस्याध्यस्तत्वेनाधिष्ठानत्वेन वोपयोगः स्यात् , अतश्चैतन्यावभासो नाध्यासाभावहेतुरित्याशङ्क्य, सत्यम् , इदं रजतमित्यध्यास इवाकारान्तरानवभासो दोष इत्याह - <prateeka>चैतन्यमात्रमिति</prateeka> । अहमनुभवामीत्यत्राधारत्वेनाधेयत्वेन च चैतन्यद्वयमवभासत इति, नेत्याह - <prateeka>निरंशमिति</prateeka> । अहं जानामीत्यत्र बुद्धितदाश्रयत्वेनाकारद्वयमवभासत इत्याशङ्क्य तदुभयाकारस्यारोप्यत्वेन अधिष्ठानत्वेन चोपयोगः । अध्यस्तत्वेन<footnote>मध्यस्तत्वेनेति</footnote> तदनर्हत्वेन च उभयाकारो न प्रतीयत इत्याह - <prateeka>नांशान्तरमिति</prateeka><footnote>नाशान्तरमिति</footnote> । वाशब्दश्चार्थे । <prateeka>दर्शयिष्याम इति</prateeka> । अहङ्कारटीकायामित्यर्थः । 
	स्थूलशरीरस्य आत्मन्यध्यस्तत्वे अह<footnote>अध्यस्तत्वोनहमिति</footnote>मित्यधिष्ठानभूतात्मतत्वैकतयापलभ्यत्वम् <footnote>तत्त्वैकोपलभ्यत्वमिति</footnote>आत्मनःसकाशात्<footnote>साकाशापृथक् इति</footnote> पृथक्सत्वेनानुपलभ्यत्वमात्मतत्वावबोधेनात्ममात्रतया लीनत्वं च शुक्तिरूप्यस्येव वक्तव्यं, न तु तदस्ति, इन्द्रियैरिदंतया पृथक्सत्वेनोपलभ्यत्वात् , केवलसाक्षिणा तु आत्मतयैव सिद्ध्यभावात् भूतेषु विलयश्रवणाच्च, अतो नाध्यस्तत्वमित्यभिप्रायेणाक्षिपति - <prateeka>नन्विदमिति</prateeka> । अत्रेदमिति पृथगुपलम्भं दर्शयति - <prateeka>भोगसाधनमिति</prateeka> । आत्मतया अनुपलम्भं दर्शयति । ममत्वेन गृहीतत्वात् पुत्रक्षेत्राद्यपि नाध्यस्तमित्याक्षिपति - <prateeka>ममेदमिति चेति</prateeka> । अहं कर्तेति अहङ्कारेण इतरेतराध्यासेन सम्पिण्डित आत्मेत्यर्थः । 
	अभिमन्यमानस्थूलदेहस्य तदन्तर्वर्त्यभिमन्तुश्च असत्यत्वे माहेन्द्रजालदृष्टान्तः । तस्यैव दृष्टान्तत्वे तद्वत् स्थूलसूक्ष्मशरीरयोरुभयोः मिथ्यात्वं विवक्षितं विहाय साक्षिचैतन्यस्यापि अविशेषाशङ्कायां प्रतीतेऽर्थे किञ्चित् कस्यचित् सत्यतया अवशेषे<footnote>सत्येतया अवशेष सह स्वप्नमिति</footnote> स्वप्नमुदाहरति । स्वप्नस्यैवोदाहरणत्वे तद्वत् साक्ष्यवशेषं विहाय सूक्ष्मशरीरमप्यबाध्यतया शिष्यत इति शङ्कायां तस्यापि बाध्यत्वे माहेन्द्रजालोदाहरणम् । पूर्वं भाष्यगतलोकशब्देन प्राणिनिकाय उच्यत इति व्याख्यातम् । इदानीं स्वीयलोकशब्देन साक्षिणा दृश्यं सर्वं स्वयमाह - <prateeka>अहंकर्तृत्व इत्यादिना</prateeka> । जन्यफलकल्पनाधिष्ठानत्वाय आत्मनि तद्विपरीताकारं दर्शयति - <prateeka>नित्येति</prateeka> । कारकल्पनाधिष्ठानत्वाय विपरीताकारं दर्शयति - <prateeka>मुक्तेति</prateeka> । लोकव्यवहाराख्यप्रपञ्चतदज्ञानयोरध्यस्तत्वात् ब्रह्मात्मताख्यविषयो बन्धनिवृत्तिरूपप्रयोजनं चोपपद्यत इत्याह - <prateeka>अतस्तादृगिति</prateeka> । ब्रह्मात्मानुभव इत्यनेनविषयस्योपादानं द्रष्टव्यम् । विषयप्रयोजनयोरुपपत्तेः शास्त्रारम्भकर्तव्यता सिद्धेत्याह - <prateeka>तदर्थविषयेति</prateeka> । स एव अर्थः प्रयोजनं विषयश्च यस्य वेदान्तमीमांसरम्भस्य सः तदर्थविषयवेदान्तमीमांसारम्भ इति योजना । 
	बन्धस्याध्यस्तत्वात् सूत्रिते विषयप्रयोजने सम्भवत इति अध्यासं सिद्धवद्धेतुत्वेनोपोदत्ते पूर्वभाष्यम् । उत्तरभाष्यं तु सर्वलोकप्रत्यक्ष इत्यन्तम् अध्यासं साधयतीत्याह – <prateeka>कोऽयमिति</prateeka> । अध्यासाख्यैकार्थसिद्धिपरत्वे<footnote>अध्यासस्यैकार्थ इति</footnote> भाष्यभेदप्रसिद्धिः न स्यादित्याशङ्क्य अवान्तरतात्पर्येण लक्षणसम्भावनाप्रमाणत्रयविषयत्वात् भाष्यभेद इत्याह – <prateeka>तत्रापीति</prateeka> । कोऽयमिति भाष्ये तन्त्रेणोक्ताक्षेपप्रश्नपरिहारत्वेन एकराशित्वात् लक्षणसम्भावनाभाष्यद्वयस्य सहोपादानम् - <prateeka>यद्येवमिति</prateeka> । अध्यासोऽस्त्येवेति सद्भावनिर्णयरूपप्रमाणमुच्यते चेदित्यर्थः । तद्रूपः तत्सम्भावनोपन्यासो न कर्तव्य इत्युक्ते अध्यासो नास्तीति भ्रमनिरासाय प्रमाणोक्तिवत् न सम्भवति, सङ्कीर्णमिति भ्रमद्वयनिरासाय लक्षणसम्भावने वक्तव्ये इत्याशङ्कायां सत्यां प्रमाणोक्त्या उक्तिसिद्धेः प्रमाणात् पृथङ्नवक्तव्ये इत्याह - <prateeka>पृथगिति।</prateeka> प्रमाणस्यास्ति सम्भवति व्यावृत्तमिति चाकारत्रयवत्वाभावादेव तद्भ्रमनिवर्तकत्वासम्भवात् पृथग्वक्तव्य इत्याशङ्क्य आकारत्रयवत्वाभावे अभिप्रमितेऽर्थे सङ्कीर्णं न सम्भवति चेति भ्रमप्राप्त्यभावात् न वक्तव्य इत्याह - <prateeka>न ह्यनिर्ज्ञातेति</prateeka> । अनुमानसिद्धे परमाण्वादौ लक्षणाद्यपेक्षास्तीत्याशङ्क्य प्रत्यक्षसिद्धे नापेक्षेत्याह – <prateeka>दुःसम्पादमिति</prateeka>। <prateeka>विशेषत इति</prateeka> । असाधारणाकारेण व्यावृत्ततयेत्यर्थः । <prateeka>प्रदर्शनमात्रेणेति</prateeka> । प्रमातृत्वादिव्यवहारकाले आत्मनो देहादिष्वहंममाभिमानोऽस्त्येवेति प्रदर्शनमात्रेण तदास्याभिमानस्यानिर्वचनीयस्याध्यासत्वं न सिद्ध्यतीत्यर्थः । अभिमानस्यैवाध्यासात्मकत्वादभिमानोऽस्तीति साधकेन प्रमाणेनाध्यासात्मकत्वं सिद्ध्यतीति चोदयति - <prateeka>तत्कस्य हेतोरिति</prateeka> । <prateeka>कस्मद्धतोरित्यर्थः</prateeka> । प्रमाणे सति किमिति मिथ्यात्वानुभवाभाव इति, प्रमाणान्तराधीनत्वादित्याह - <prateeka>बाधे हीति</prateeka> । प्रत्यक्षादयस्त्वात्मनि अनात्मावभासे प्रमाणमिति भावः । अन्यस्यान्यात्मतावभासोऽस्तीति निश्चयस्य बाधनिमित्तविवेकाधीनत्वाद्बाधोऽप्यस्तीति तत्राह - <prateeka>नेह स इति</prateeka> । यौक्तिकपरोक्षबाधेऽपि भ्रमनिवर्तकापरोक्षबाधो नास्तीति भावः । तर्हि अपरोक्षभ्रमबाधाय अपरोक्ष(भ्रम)बाधकज्ञानमेव सम्पादनीयं किमिति लक्षणोक्तिरित्याशङ्क्य प्रसिद्धाध्यासस्य लक्षणमभिधाय तल्लक्षणव्याप्तमिदमित्युक्तेऽपि अध्यासात्मकत्वाख्यमिथ्यात्वं स्पष्टं भवति इति मत्वाऽऽह – <prateeka>तस्मादिति</prateeka> । <prateeka>सद्भावः कथनीय इति</prateeka> । प्रमाणोक्त्या सद्भावः कथनीय इत्यर्थः ।  
	निवर्त्यभ्रमसद्भावात् सम्भावना वाच्येत्याशङ्क्य भ्रमप्राप्तिरेव नास्तीत्याह - <prateeka>न हि यत्र यस्येति</prateeka> । यत्र यस्य सद्भावः प्रतिपन्नः तत्र तस्यासम्भावनाशङ्का<footnote>असम्भवना इति</footnote> नास्तीत्युक्ते  दर्पणप्रतिपन्नमुखस्य तत्रासम्भावना दृश्यत इत्याशङ्कायां, तद्व्यावर्तयति - <prateeka>प्रमाणत इति</prateeka> । एवमुक्ते आत्मन्यनुमानादिप्रमाणसिद्धाविद्यायां व्यभिचारे तमपनुदति - <prateeka>तत्रैवेति</prateeka> । अविद्याया न केवलमात्मन्येवासम्भावना, किन्तु जडे चासम्भावनेति भावः। 
	काचोपाधिसन्निध्युपाधिसंश्लेषदूरत्वाख्यदोषचतुष्टयहीनं भ्रमकार्येण कल्प्यादृष्टदोषहीनं च ज्ञानं निरूप्यमाणे प्रमाणं, तस्मिन् प्रतिपन्नस्यासम्भावना नास्ति । काचाद्यभावेऽपि कल्प्योऽदृष्टदोष इति । वृत्तिप्रतिभासतः प्रमाणज्ञाने प्रतिपन्नस्यासम्भावना स्यादित्याह – <prateeka>सत्यमिति</prateeka> । रूप्यज्ञाने झटिति बाधया गम्यकाचादिवत्<footnote>काचदेवत् इति </footnote> सुषिरज्ञानस्य कारणदोषो<footnote>कारदोष इति</footnote> नास्तीत्याह- <prateeka>अनुपलभ्यमानेति</prateeka> । दर्पणसंस्थं मुखमिति ज्ञाने दर्पणोपाधेरन्वयव्यतिरेकानुसन्धानेन गम्योपाधिसंनिधिदोषवत् सुषिरज्ञानस्याप्युपाधिसंनिधिदोषो नास्तीत्याह – <prateeka>अन्विच्छद्भिरपीति</prateeka> । ह्रस्वो वर्ण इति भ्रमे उपाधिभूतध्वनिसम्बन्धव्यतिरेकेण केवलवर्णोपलब्ध्यभावादेवोपाधेर्वर्णाद्यतिरेकानुसन्धानायोगोध्वन्यन्तरसम्बन्धे दीर्घो भवति, ततोऽन्यध्वनिसम्बन्धे ह्रस्वो भवति इति उपाधिव्यभिचारानुसन्धानेन गम्योपाधिसंश्लेषदोषो नास्तीत्याह – <prateeka>यत्नेनान्विच्छद्भिरपीति</prateeka> । पर्वताग्रस्थवृक्षाल्पत्वभ्रमे पर्वतारोहणेन गम्यं दूरत्वादिदोषमाह – <prateeka>पूर्ववृत्तेनेति</prateeka> । पूर्वरजतज्ञानस्य उत्तरशुक्तिज्ञानविषयशुक्तावसम्भावनाहेतुत्वं, न दृश्यत इत्याशङ्क्य ततो विशिनष्टि-<prateeka>प्रवृत्तेनेति</prateeka> । प्रवाहरूपेण प्रवृत्तेनेत्यर्थः<footnote>वृत्तेन इति </footnote> । पूर्वप्रवृत्तदर्पणस्थं मुखमिति ज्ञानम् उत्तरग्रीवास्थं मुखमिति ज्ञानविषयेनासम्भावनाहेतुरित्याशङ्क्य विशिनष्टि-<prateeka>सकललोकव्यापिनेति</prateeka> । ह्रस्वोऽकार इति ज्ञानेन स एवायमकार इति ज्ञानविषयसर्वगतत्वनित्यत्वयोः नासम्भावनेत्याशङ्क्य विशिनष्टि-<prateeka>निश्चितेनेति</prateeka> । ह्रस्वत्वज्ञानमौपाधिकधर्मविषयं वर्णगतधर्मविषयं वेति सन्दिग्धमित्यर्थः । सवितरि सुषिरप्रतिभासः कस्यचिदेवाल्पायुषः पुरुषस्य भवतीत्यतः सर्वजनप्रसिद्धोदाहरणमाह - <prateeka>यथा वा माहेन्द्रेति</prateeka> । निगरणस्य झटिति बाधात् प्रतिभासतः प्रमाणविषयत्वं नास्तीति नाशङ्का, प्रसिद्धनिगरणस्यापि क्षणिकत्वात् सद्यो नाशो भवति, तद्वदत्रापि सद्यो नाश एवेति झटिति बाधाभावात् । अविषय इति शुक्तिवदारोप्येण सहैकज्ञानाविषय इत्यर्थः । <prateeka>असङ्ग इति</prateeka> । आत्मातिरिक्तस्य कृत्स्नस्याध्यस्तत्वात् आत्मन्येव दोषानुषङ्गो वक्तव्यः, सोऽपि नास्तीत्यर्थः । आरोप्येण गुणावयवसादृश्यमधिष्ठानस्य वक्तव्यम्, तच्च नास्तीत्याह-<prateeka>केनचिदपि गुणदिनेति</prateeka><footnote>गुणागुणादिनेति</footnote> । अध्यास विरोध्यधिष्ठानयाथात्म्यावभासोऽप्यात्मनि विद्यत इत्याह – <prateeka>निष्कलङ्कचैतन्यतयेति</prateeka> । शुक्तितत्त्वविषयवृत्तेरध्यासविरोधित्वादत्र अहं ब्रह्मास्मीत्यात्मतत्वविषयबुद्धिवृत्त्यभावादध्यासोऽस्तीत्याशङ्क्य तत्रापि शुक्तिबुद्धिप्रतिबिम्बिताजडबोधस्यैव निवर्तकत्वात् बोधात्मनि नाहङ्काराद्यध्यास इत्याह-<prateeka>अन्यगतस्याप्यध्यासस्येति</prateeka> । <prateeka>अध्यासावगम</prateeka> इति । अध्यासोऽस्तीति साधकप्रमाणमित्यर्थः । 
	<prateeka>तदुच्यत इति</prateeka> । तत्त्रितयं लक्षणं सम्भावनाप्रमाणं क्रमेणोच्यत इत्यर्थः । <prateeka>किं वृत्तस्येति</prateeka> । हिरण्यगर्भवाचिकशब्देन निष्पन्नं क इति पदं न, किन्तु किं शब्दनिष्पन्नमित्यर्थः । अनेकस्मिन्नर्थे प्रयोगदर्शनादेव यद्यपि तत्र शक्तिरस्ति, तथाप्येकस्मिन् प्रयोग एक एवार्थः स्यादित्याशङ्क्य उभयमप्यत्र विवक्षितमित्याह - <prateeka>उभयस्य चेति</prateeka> । पूर्वभाष्ये अध्यास इत्युक्ते सामान्यज्ञानात् प्रश्नः सम्भवति । आत्मानात्मनोरध्यास<footnote>आत्मनात्मनोरिति</footnote> इत्युक्ते विशेषज्ञानादाक्षेपः सम्भवतीत्यर्थः । उभयमत्र विवक्षितं भवतु, तथाप्येकस्य वाक्यस्यार्थद्वये तात्पर्यं नास्तीत्याशङ्क्यात्र वाक्यद्वयमर्थद्वयपरतया तन्त्रेणोच्चरितमित्याह – <prateeka>तन्त्रेणेति</prateeka> । परिहारोऽपि किं तन्त्रेण क्रियत इति, नेत्याह – <prateeka>तत्रापीति</prateeka> । यद्यपि आक्षेपस्याध्यासस्वरूपापहारकत्वेन प्रबलत्वात् । प्रथममाक्षेपः परिहार्यः । तथापि स्वरूपापरिज्ञाने आक्षेपस्यानुदयात् स्वरूपं प्रथममाख्येयमित्याह – <prateeka>स्वरूपमाख्यायेति</prateeka> । <prateeka>इहेति</prateeka>- आत्मनीत्यर्थः । आहेति परोक्तिः किमर्थेत्याशङ्क्यापरोक्ष्यपर्यन्तत्वेन च प्रतिपादनीये ब्रह्मात्मविषये सुखप्रतिबोधनार्थं वादकथा प्रवर्त्यत इति प्रदर्शयितुमित्याह – <prateeka>तत्रैवमिति</prateeka> । तेन कृतमभिप्रायमाक्षेपरूपमपि प्रश्नरूपमेवेति मत्वा प्रत्युक्तं, पुनः पूर्ववाद्येवाक्षेपरूपेण विवृणोति इति पूर्ववादिमुखेनाक्षेपं कथं पुनरित्यादिनावतार्य प्रतिविधानं प्रतिपद्यन्त इति योजना । स्वरूपज्ञानाभावादनवसरदुःस्थोऽयमाक्षेप<footnote>दुःस्थोऽपि यमाक्षेप इति</footnote> इत्युक्ते पूर्ववादी स्वात्मनोऽप्राप्तकारित्वं बुद्ध्‍वा कुण्ठितमतिः<footnote>कुण्ठितमिति इति</footnote> प्रश्नपरिहारमप्यवगन्तुं न शक्नोतीति तथा नोक्तमिति मत्वा आह - <prateeka>तेनेत्यारभ्य प्रत्युक्तमित्यन्तेन</prateeka> । आह कोऽयमित्यस्मिन् भाष्ये आक्षेपस्य कृतत्वादुत्तरस्मिन्नाक्षेपो न कार्य इत्याशङ्क्य - `सत्यं, पूर्वभाष्ये कृत आक्षेपः। सम्भावनाभाष्येणावतार्यते केवलमित्याह – <prateeka>आक्षेपमवतार्येति</prateeka> । यदुक्तमित्यनुवादरूपेण किमिति नावतार्यत इत्याशङ्क्य आक्षेपमनूद्य परिहारोक्तौ मया प्रश्नाक्षेपौ सह कृतौ तद्विदित्वैव दुर्बलप्रश्नपरिहारं पूर्वं कृत्वा प्रबलमेवाक्षेपं पश्चात् परिहरति । अत आक्षेपस्य प्रथमप्राप्त्यभावेऽपि' अज्ञानिना मया कृतोऽप्राप्त इति पूर्ववादी बुद्ध्‍वा वक्तुं कृतमतिराक्षेपपरिहारमवगन्तुं न शक्नोतीति नानुवादः कृतः इत्यभिप्रायेणाह – <prateeka>पुनरसाविति</prateeka> । यद्यपि जल्पादिषु परोक्तिर्विद्यते तथाप्यर्थनिर्णयाय प्रवृत्ते ग्रन्थसंनिवेशे परोक्तिर्वादकथात्वसूचिकेति व्याख्येयमित्याह - <prateeka>सर्वत्रैवंविध इति</prateeka> । 
	लक्षणभाष्ये लक्ष्याभिधायिपदाभावात् साकाङ्क्षत्वेनानर्थक्यमाशङ्क्य वाक्यं पूरयति - <prateeka>प्रश्नवाक्यस्थितमिति</prateeka> । सर्वथापि त्विति भाष्ये परस्य परात्मतावभासोऽध्यास इति वक्ष्यति, तत्र कथमेकेनैव परशब्देन लक्षणं पूर्यत इति तत्राह - <prateeka>तत्र परत्रेति</prateeka> । ज्ञानाध्यासस्य लक्षणकथनपरत्वं स्वयमेव भाष्यस्य प्रतीयत इति मत्वा अर्थाध्यासस्य लक्षणकथनपरत्वं दर्शयति - अवभासमानतेति कर्मव्युत्पत्तिप्रदर्शनेन । <prateeka>तस्येति</prateeka> । अवभासमानपरस्येत्यर्थः विशेषणत्वेनान्वयसिद्धये स्मृतिशब्दस्यापि कर्मव्युत्पत्तिमाह - <prateeka>स्मर्यत इति</prateeka> । `अकर्तरि च कारके सञ्ज्ञायाम्'<footnote>पा० सू० ३-३-१९</footnote> इति सूत्रेण कर्तृव्यतिरिक्तकारके सञ्ज्ञायां घञादेर्विधानात् अत्र सञ्ज्ञायामगम्यमानायां क्तिन्प्रत्ययान्तस्मृतिशब्दस्य कथं कर्मपरतया व्युत्पादनमित्याशङ्क्य चकारादसंज्ञायामपि प्रयोगो भवेदित्युक्तमिति मत्वा आह – <prateeka>असंज्ञायामपीति</prateeka> । रूपशब्दः किमर्थमित्याशङ्क्य स्मर्यमाणे वस्तुनि उपमासमासार्थ इत्याह - <prateeka>स्मर्यमाणरूपमिवेति</prateeka> । ननु स्मर्यत एव रजतं न स्मर्यमाणसदृशमिति, नेत्याह - <prateeka>न पुनः स्मर्यत एवेति</prateeka> । <prateeka>स्पष्टमवभासनादिति</prateeka> । अपरोक्षतया संसर्गज्ञानाधीनप्रवृत्तिहेतुतया चावभासनादित्यर्थः ।<prateeka> पुरोऽवस्थितत्वावभासनादिति</prateeka> । इन्द्रियसम्प्रयोगजन्यज्ञानेन पुरोवर्तीदमंशसंसृष्टतयावभासनादित्यर्थः । <prateeka>ज्ञानमिति</prateeka> । पूर्वानुभवविशिष्टत्वेनाप्रतीतेः न स्मर्यमाणरूप्यमित्यनुभूतार्थस्यैव<footnote>स्मर्यमाणत्वमिति</footnote> प्रतीतेः स्मर्यमाणसदृशमेवेत्युपपत्तिपरं भाष्यमित्याह – <prateeka>पूर्वदृष्टेति</prateeka> । पूर्वदृष्टस्यैवावभासः, न तु दर्शनस्येत्यर्थः । पूर्वदृष्टरजतस्य भ्रान्तौ प्रतीतिरन्यथाख्यातिपक्षे नानिर्वचनीयपक्षे, तत्र पूर्वदृष्टावभास इति कथमुच्यते इत्याशङ्क्य पूर्वदृष्टस्य रजतस्यैव न भ्रान्तौ प्रतीतिरुच्यते, किन्तु पूर्वं रजतद्रष्टुस्तत्संस्कारजन्यतया भ्रान्तौ रजतप्रतीतिर्नेतरस्येति विवक्षितमित्याह - <prateeka>न हि पूर्वमिति</prateeka> । ज्ञानस्य स्मृतित्वात् , पूर्वानुभवविशिष्टतया बोधकत्वे वक्तव्ये अर्थस्यापि तद्विशिष्टतया बोध्यत्वेन स्मर्यमाणत्वमेव स्यादित्याशङ्क्याह - <prateeka>यत इति</prateeka> । ज्ञानस्यापि संस्कारजन्यतया स्मृतिसदृशत्वमेव लक्षणमिति यतोऽतः पूर्वानुभवविशिष्टतया बोधकत्वाभावादर्थस्यापि तद्विशिष्टतया बोध्यत्वाभावात् संस्कारजत्वेन स्मर्यमाणसदृशत्वमेव लक्षणमित्यर्थः । <prateeka>अर्थादिति</prateeka> । भाष्यवाक्यसामर्थ्यादित्यर्थः । 
	परत्रावभास्यमानः परः स्मर्यमाणसदृश इति स्मृतिरूपशब्दस्य पूर्वमर्थाध्यासलक्षणपरतया व्युत्पत्तिः कृता, अतो न ज्ञानाध्यासलक्षणपरत्वमिति चोदयति - <prateeka>कथमिति</prateeka> । संस्कारजन्यत्वात् स्मृतिरेवेति तत्राह - <prateeka>न पुनरिति</prateeka> । पूर्वप्रमाणविषयविशेष इति रूप्यव्यक्तिरुच्यते, व्यक्तेरनवभासकत्वात् रूप्यज्ञानं न स्मृतिरित्यर्थः । <prateeka>तथानवभासकत्वादिति</prateeka> । परोक्षदेशकालविशिष्टत्वेन साक्षात् स्मृतिवत् अनवभासकत्वादित्यर्थः । <prateeka>कथं पुनः स्मृतिरूपत्वमिति</prateeka> । स्मृतिसदृशत्वं पुनः कथमित्यर्थः । पूर्वप्रमाणमेव स्मृतिरूपत्वमास्थायार्थप्रकाशकं, तस्य स्मृतिरूपत्वप्राप्तौ द्वारतयावतिष्ठते संस्कारः, तस्मात् पूर्वप्रमाणद्वारमिति संस्कार उच्यते, संस्कारजन्यत्वात् स्मृतिसदृशत्वमित्यर्थः । स्मृतित्वाभावे संस्कारजन्यत्वमपि न स्यादित्याशङ्क्य सम्प्रयोगजज्ञानादन्येषां संस्कारजन्यत्वमस्तीत्याह - <prateeka>न ह्यसम्प्रयुक्तावभासिन इति</prateeka> । पूर्वप्रमाणद्वारसमुत्थत्वमन्तरेणावभासिनो न सम्भव इत्येतावदुक्तौ निर्विकल्पकज्ञानसंस्कारस्य ज्ञानजनकत्वं नास्ति, कथमनुद्भवसंस्कारेण विना ज्ञानानामिति शङ्का स्यात् , तद्व्यावर्तयति - <prateeka>प्रवृत्तेति</prateeka>  । प्रवाहरूपेणानृतेनेत्यर्थः एवमुक्ते शुक्तिज्ञानस्य पूर्वप्रवृत्तरजतज्ञानसंस्कारजन्यत्वं प्राप्तं व्युदस्यति - <prateeka>तद्विषयेति</prateeka> । एवमुक्तौ धारावाहिकोत्तरज्ञाने अनैकान्तिकमिति, नेत्याह - <prateeka>असम्प्रयुक्तावभासिन इति</prateeka> । 
	<prateeka>अपर इति</prateeka> । अख्यातिवादीत्यर्थः१ । विप्रतिपन्नं रूप्यज्ञानं स्मृतिर्भवितुमर्हति, अन्यसम्प्रयुक्ते चक्षुषि समनन्तरमेव संस्कारजन्यान्यविषयज्ञानत्वात् प्रसिद्धगवादिस्मृतिवदित्यनुमानमाह – <prateeka>२नन्वन्यसम्प्रयुक्तेति</prateeka> । रूप्यज्ञानं  स्मृतिर्न भवति, स्मरणाभिमानशून्यत्वात् ग्रहणवदित्यनुमिते हेत्वसिद्धिपरिहाराय रजतज्ञानं स्मरणाभिमानशून्यं स्मरणाभिमान३वत्वे गृह्यमाणात् , स्वार्थविवेचकत्वप्रसङ्गात् , सम्प्रतिपन्नस्मृतिवदिति चानुमिते अप्रमुषितस्मरणाभिमानत्वं४  विवेचकत्वे प्रयोजकं न तु स्मरणाभिमानवत्वम् । इह तु प्रमोषादविवेचकत्वमित्याह – <prateeka>प्रमोषस्त्विति</prateeka> । संस्कारात् भ्रमोत्पत्तिश्चेत् सदा सर्वसंस्कारसद्भावात् सदा सर्वभ्रमः स्यादित्याशङ्क्य उद्बुद्धसंस्कारः कारणं, उद्बोधश्च संस्कारविशेषस्यैवेत्याह – <prateeka>इन्द्रियादीनामिति</prateeka> । स्मर्यत अनेनेति व्युत्पत्त्या स्मृतिरिति संस्कार उच्यते । शुक्तीदमंशरूप्ययोः अविनाभावादिसम्बन्धाभावात् इदमंशदर्शनेन संस्कारोद्बोधो न सम्भवतीत्याशङ्क्य दोषः संस्कारोद्बोधक इत्याह - <prateeka>इन्द्रियदोषेणार्थस्य स्मृतिसमुद्बोधः क्रियत इति</prateeka> । 
	इन्द्रियत्वगतदोषस्य अन्तःकरणगतसंस्कारेण सम्बन्धाभावान्नोद्बोधकत्वमित्याशङ्क्य इन्द्रियादीनामित्यत्र आदिशब्दोपात्तविषयगतसादृश्यदोषविशेषेण रूप्यप्रतियोगिकत्वेन रूप्यसंस्कारसम्बन्धिना सहितेन्द्रियदोष उद्बोधक इत्याह - <prateeka>आदिगतदोषविशेषणार्थविशेषस्य स्मृतिसमुद्बोधः५ क्रियत इति</prateeka> । सादृश्यदोषसहितेन्द्रियदोषः संस्कारोद्बोधकश्चेत् शुक्तिसदृशशुक्त्यन्तरसंस्कारोद्बोधकः स्यात् , इत्याशङ्क्य इन्द्रियादीनामित्यत्र६ बहुवचनेन निर्दिष्टप्रमातृगतरागदोषोऽपि नियामक इत्याह - <prateeka>इन्द्रियादीनां केनचिदेव दोषविशेषेण कस्यचिदेव अर्थविशेषणस्य स्मृतिसमुद्बोधः क्रियत इति</prateeka>। रागदोषस्य सुवर्णसंस्कारोद्बोधकत्वं स्यादित्याशङ्क्य सादृश्यदोषसाहित्यात् रजतसंस्कारमेवोद्बोधयतीत्याह – <prateeka>कस्यचिदेवेत्यवधारणेन।</prateeka>  ज्ञानकारणगतदोषवत् ज्ञानं संस्कारस्यापि उद्बोधकं भवति इति मत्वाह – <prateeka>ज्ञानकारणानामिति</prateeka> । इदमंशविषयग्रहणस्य स्वार्थविवेचकत्वे कारणमाह - <prateeka>सम्प्रयुक्तस्य चेति</prateeka> । <prateeka>विहन्यत इति</prateeka> । चक्षुषो विशेषबोधनशक्तिः७ प्रतिबध्यत इत्यर्थः । संसर्गव्यवहारहेतुत्वेन संसर्गज्ञानापेक्षेत्याशङ्क्य निरन्तरोत्पत्तिरेवहेतुरित्याह – <prateeka>तेनेति</prateeka> । घटपटज्ञानयोर्निरन्तरोत्पन्नयोर्घटे एव पट इति सामानाधिकरण्य-व्यवहारहेतुत्वाभाववदिहापि न स्यादित्याशङ्क्य विशेषमाह - <prateeka>करणदोषादेव विवेकानवधारणादिति</prateeka> । इदं रजतमित्यभा१दिति संसर्गप्रत्ययः प्रत्यभिज्ञायत इति, नेत्याह – <prateeka>दूरस्थयोरिवेति</prateeka> । <prateeka>उत्पन्नभ्रम इति</prateeka> । व्यवहारमात्रमित्यर्थः । बालकस्य तिक्तावभासो नास्तीत्याशङ्क्य थूत्कारादिप्रवृत्तिभिर्निश्चितपित्तदोषादवभासः कल्प्यत इत्याह – <prateeka>पित्तदोषादिति</prateeka> । 
	जन्ममरणवेदनया संस्कारस्य नष्टत्वात् जन्मान्तरीयसंस्कारात् स्मृतिर्न सम्भवतीत्यत्राह – <prateeka>अन्यथेति</prateeka> । जन्मान्तरानुभूतं सर्वं किमिति न स्मर्यत इति, दोषबलादित्याह - <prateeka>तस्मात् पित्तमेव हेतुरिति</prateeka>  । इतरस्मृतिं विहाय तिक्तस्यैव स्मरणहेतुरित्यर्थः । पित्तसद्भावे गमकमाह - <prateeka>मधुराग्रहण इति</prateeka> । मधुराग्रहणेऽपि प्रमाणं थूत्कार एवेति बहिरेव द्रष्टव्यम् । दोषस्य किमिति सर्वास्मारकत्वमिति तत्राह – <prateeka>कार्यगम्यत्वादिति</prateeka>। अतत्वे तत्त्वज्ञानमित्यख्यातिवादिनापि संसर्गज्ञानं भ्रमत्वेनोक्तमिति, नेत्याह – <prateeka>एतेनेति</prateeka> । 
	कोऽयं स्मरणाभिमानो नाम, स्मृतेरन्योऽ२नन्यो वेति विकल्प्य केनापि प्रकारेण न सम्भवतीति आक्षिपति, अथवा किं स्मरणेनाभिमन्यत इति स्मरणाभिमान इति व्युत्पत्त्या स्मार्यगतः कश्चित् स्मरणाभिमान इत्युच्यते । किं वा स्मरणेऽभिमन्यत इति स्मरणाभिमान इति व्युत्पत्त्या स्मृतिगतविशेषः कश्चित् , उत स्मरामीत्यभिमननं स्मरणाभिमान इति स्मृतेर्ज्ञानान्तरसम्भेद इति पृच्छति । स्मार्यगतविशेषः स्मरणाभिमान इति पक्षमनूद्य निषेधति - <prateeka>न तावत् ज्ञानानुविद्धतयेति</prateeka> । अयमर्थः, ज्ञानानुविद्धतया  ग्रहणमित्यनेन स्मार्यगतविशेषं वदता ज्ञाप्तिर्ज्ञा(प?)नमिति व्युत्पत्त्या स्मर्यमाणे पूर्वानुभवसम्भेद उच्यते, किं वा ज्ञायत इति व्युत्पत्त्या पूर्वानुभूतव्यक्तिसम्भेद उच्यते, अथवा ज्ञायते अस्मिन्निति व्युत्पत्त्या पूर्वानुभवविषयावच्छेदकदेशकालान्तरसम्भेद इति विकल्प्य न तावत् देशकालव्यक्तिसम्भेदः स्मरणाभिमानतया विवेचकः, सोऽयमिति भ्रमविवेचकत्वाभावात् । पूर्वानुभवसम्भेदस्तु स्वयमेव स्मार्ये नास्तीति । <prateeka>न ह्यतिवृत्तस्येति</prateeka> । स्मृतिहेतुसंस्काराधायकपूर्वज्ञानस्य स्वविषयेण सह स्वात्मानं प्रति विषयत्वं नास्ति, अतो न स्मृतिविषयत्वमित्यर्थः । <prateeka>शुद्धमेवेति</prateeka> । स्वहेतुपूर्वानुभवसम्भेदरहितमेवेत्यर्थः । पूर्वानुभवनिमित्तव्यवहृतत्वं स्मृतिविषयत्वे प्रयोजकं न तु पूर्वज्ञानकर्मत्वम् । अतः पूर्वज्ञानज्ञेययोः सह पूर्वज्ञानेनैव व्यवहृतत्वात् पूर्वज्ञानस्यापि अर्थात् स्मृतिविषयत्वं स्यादित्याशङ्क्य, पूर्वज्ञाननिमित्तव्यवहृतत्वं न स्मृतिविषयत्वे प्रयोजकम् , आत्मनि व्यभिचारात् । आत्मा हि स्मृत्याश्रयतया अपरोक्षोऽवभासते, अतः पूर्वानुभवकर्मत्वमेव स्मृतिविषयत्वे प्रयोजकमिति मत्वा आह - <prateeka>न ज्ञानानुविद्धमिति</prateeka> । 
	अर्थज्ञानसमनन्तरम् अर्थनिष्ठप्राकट्यलिङ्गेन ज्ञातोऽर्थ इति अनुमानज्ञानं ज्ञानसम्भिन्नार्थविषयं जायते । तज्जन्या स्मृतिरपि ज्ञानसम्भिन्नार्थविषया जायते, नार्थमात्रविषयेत्याशङ्क्य स्मृतिः न ज्ञानसम्भिन्नार्थविषया, किन्तु केवलार्थविषयेति निर्णयसिद्ध्यर्थं  केवलार्थविषयस्मृतिमुदाहरति - <prateeka>तथा च पदादिति</prateeka> । उत्तमवृद्धेन क्रमेण उच्चार्यमाणपदादित्यर्थः । 
	गवा यजेतेत्युक्ते पूर्वानुभवविशिष्टगोरेव शब्दशक्तिविषयतया सम्बन्धित्वेन प्रतिसम्बन्धि१गोपदोपलब्धिजन्यस्मृतिविषयत्वमस्ति, अन्विताभिधानवादिनामित्यर्थः, स्मृतिर्नित्यानुमेयत्वात् प्रत्यक्षसिद्धविशेषाभावेऽपि स्मृत्यनुमापकलिङ्गगतविशेषात् स्मृतिगतविशेषोऽनुमेयः स्यात् इत्याशङ्क्य लिङ्गगतविशेषासम्भवमाह - <prateeka>नापि ग्राह्यविशेषनिमित्त इति</prateeka> ।  प्रमाणग्राह्यात् स्मृतिग्राह्यगतो यो विशेषः न तन्निमित्तस्मरणाभिमानानुमेय इत्यर्थः । प्रमाणग्राह्यस्यैव गृह्यमाणत्वादित्युक्ते `स घट' इति स्मृतौ, `अयं घट' इति प्रत्यक्षे प्रतीतायंशब्दार्थो विकलः२, स इति शब्दार्थोऽधिक इति न प्रमाणग्राह्यस्यैव स्मृतिविषयत्वमित्याशङ्क्य अयंशब्दार्थो नाम देशकालौ, प्राकट्य स्वदेशकालयोरुपरि स्थितेरयंशब्दप्रयोगतच्छब्दार्थावपितावेव प्राकट्योपरि देशकालयोः स्थितेः परोक्षत्वेन तच्छब्दप्रयोग इत्यर्थैक्यमेवेति मत्वाह - <prateeka>अविकलानधिकस्येति</prateeka> । 
	<prateeka>फलनिमित्त इति</prateeka> । ग्रहणफलात् स्मृतिफले विशेषभावात् तन्निमित्तस्मरणाभिमानोऽनुमेय इति च वक्तुं न शक्यमित्यर्थः । विषयभेदाद्धि फलभेदः । अत्र स्मृतिप्रमाणयोर्विषयघटाद्यर्थस्यैकत्वात् तदवच्छिन्नफलस्याप्येकत्वमित्याह – <prateeka>प्रमाणफलेति</prateeka> । फलविषयेति फलावच्छेदकेत्यर्थः । स्मृतेः तत् स्मरामि’ इति ज्ञानान्तरसम्भेदः स्मरणाभिमान इति पक्षे तस्य क्वचित् कदाचित् भावादेव सर्वस्मृतिष्वनन्वयात् न स्मरणाभिमानतया विवेचकत्वमित्याह - <prateeka>यः पुनरिति</prateeka> । <prateeka>क्वचिदिति</prateeka> । अत्यन्तप्रिये अत्यन्तविस्मापके अत्यन्तद्वेष्ये चेत्यर्थः । <prateeka>कदाचिदिति</prateeka> । विस्मापकत्वाद्युद्बोधकसद्भावे इत्यर्थः । अन्योन्यं  गृहीतग्रहणग्राह्याच्च व्यावृत्ततया प्रतिपन्नस्मृतिस्मार्यस्मर्तृभिः स्ववाचकतत्स्मरामीति शब्दत्रयस्मृतौ स्मृतशब्दोल्लिखिततया ‘तत् स्मरामि’ इति ज्ञानस्य पश्चादुत्पत्तेः न तस्य स्मरणाभिमानतया विवेचकत्वमित्याह - <prateeka>यः पुनरिति</prateeka> । क्वचिदिति अतिदूषणान्तरमाह - <prateeka>स वाचकशब्दसंयोजनानिमित्त इति</prateeka> । उपलब्धवाच्यस्वरूपस्यैव स्वशब्दस्मारकत्वं, न तु व्यावृत्ततयोपलब्धस्येत्याशङ्क्य विशेषशब्दस्मारकत्वाय भेदोपलब्धिरपि अपेक्षितेत्याह - <prateeka>यथा सास्नादीति</prateeka> । आकृतौ प्रतीतायामिति भावः । ग्रहणात् स्मरणस्य भेदको विशेषः संस्कारजन्यत्वं परोक्षतयावभासित्वं चेति त्वया वक्तुं न शक्यते, तस्य संस्कारजन्यत्वस्य स्मृतिप्रतिपत्तिसमकालं प्रतिपन्नतया विवेचकत्वायोगात् न स्मरणाभिमानत्वं, परोक्षतयावभासित्वस्याप्यनुमानेऽपि भावान्न स्मरणाभिमानत्वमित्यभिप्रेत्याह-<prateeka>अन्यथाख्यातिवादी तस्मादिति</prateeka> । <prateeka>अवभासः</prateeka> अवमतभासः परोक्षावभास इत्यर्थः ।  <prateeka>अधिकोंऽशः</prateeka>, ग्रहणाधिकोंऽश इत्यर्थः । यदुक्तं - विशेषवत्तया रूप्यज्ञानस्य स्मृतित्वमस्त्वित्यख्याति शङ्कायामाह -<prateeka>न चेहेति</prateeka> । <prateeka>किं मायेति</prateeka> । अन्यथाख्यातिरित्याह१ - <prateeka>किन्त्वध्यास इति</prateeka> । 
	अन्याकारज्ञानमन्यालम्बनं वा वस्तुनो वस्त्वन्तरात्मनावभासो वा अन्यथाख्यातिरिति विकल्प्य प्रथमं दूषयति - <prateeka>नन्वेवं सति वैपरीत्यमिति</prateeka> । १रजतज्ञानगतरजताकारस्य शुक्तिका बिम्बभूतेत्यालम्बनशब्दस्यैकोऽर्थः । रजतजात्याकारज्ञानस्य शुक्तिव्यक्तेः पर्यवसानभूमित्वमन्योऽर्थः । तदुभयं यथाज्ञानमर्थमभ्युपगच्छतां वैपरीत्यमापद्यत इति भावः । ज्ञानगताकारं प्रति बिम्बत्वं पर्यवसानभूमित्वं वानालम्बनत्वं, किन्तु ज्ञानप्रयुक्तव्यवहारविषयत्वं तदालम्बनत्वमिति चोदयति - <prateeka>ननु शुक्तेः स्वरूपेणापीति</prateeka> । अत्र शुक्तिधर्मिणो२ रजतज्ञानालम्बनं भवितुमर्हति, तज्ज्ञानप्रयुक्तव्यवहारविषयत्वात् , सम्प्रतिपन्नवदित्यनुमानमुक्तं द्रष्टव्यम्। द्रव्यज्ञानाद् द्रव्ये आदीयमाने गुणोऽप्यादीयते, तथापि न द्रव्यज्ञानस्य गुणालम्बनत्वं दृष्टमित्यभिप्रायेण चोद्यमानो३ दृश्यवस्तुनो वस्त्वन्तरात्मनावभासोऽन्यथाख्यातिरिति पक्षं विकल्प्य दूषयति - <prateeka>अथ तथारूपावभासनमिति</prateeka> । रूप्याख्यवस्त्वन्तरात्मनावभासनमित्यर्थः । तथारूपावभासनं शुक्तेः पारमार्थिकमुत नेत्यन्वयः । असतः ख्यात्ययोगात् सत्संवित्तिविरोधतोऽनाश्वासाच्च द्वितीयविकल्पोऽनुपपन्न इति मत्वा आह - <prateeka>आहो इति</prateeka> । विशेधिशुक्त्यात्मत्वज्ञानाद्बाध इत्याशङ्क्य इदं रजतमिति रजतात्मत्वज्ञाने शुक्त्यात्मत्वस्य यथा  न बाधः तद्वदबाध इत्याह - <prateeka>नेयं शुक्तिरिति</prateeka> । <prateeka>यथेति</prateeka> । 
	अन्यथा परिणते वस्तुनि ज्ञानमन्यथाख्यातिरिति विकल्प४मनूद्य दूषयति - <prateeka>अथ शुक्तेरेवेति</prateeka> । विरोधिशुक्त्यात्मत्वज्ञाने नेदं रजतमिति बाधः स्यादित्याशङ्क्य क्षीरस्य दधिरूपपरिणामे पुनर्विरोधिक्षीरात्मत्वज्ञानं यथा न भवति तथा विरोधिशुक्त्यात्मत्वज्ञानमपि न भवेदित्याह - <prateeka>नापि क्षीरमिदमितीति</prateeka> । रजतस्य शुक्तिपरिणामत्वं मायावादिना त्वया अङ्गीकृतमित्याशङ्क्य अविद्याविशिष्टशुक्तिपरिणामत्वाभ्युपगमात् अविद्यापाये रूप्यं५मत्पक्षेऽपगच्छति, त्वत्पक्षे तु शुक्तिपरिणामत्वमेवेति नापगच्छेदिति मत्वा आह – <prateeka>क्षीरमिवेति</prateeka> । 
	६नालद्वारेण पद्मदलं प्रविष्टा जलबिन्दवः१पद्मानां मुकुलीभावं जनयन्ति, आदित्यकिरणेन पीतत्वात् विरलभूतत्वात् बिन्दुभिर्दलानां २गाढतालक्षणविकासो भवति । पुनरपि दले अब्बिन्दूनामनुप्रवेशात् दलानां पीनत्वसत्वेन मुकुलता भवति । अतो विरोधिमुकुलपरिणामाद्विकासविच्छेदः, नत्वादित्यकिरणापायादिति परिहारं हृदिस्थमनुक्त्वा परिणामे दूषणान्तरमाह - <prateeka>तथा सतीति</prateeka> । मुकुलमेव विकसितं भवतीति प्रतीतिवत् शुक्तीरूप्यं भवतीति प्रतीतिः स्यादित्यर्थः । 
	रजतस्य शुक्तिपरिणामत्वं मा भूत् बुद्धिपरिणा३मत्वं स्यादित्यन्यथाख्यातिवादिविशेषः आत्मख्यातिवादी वा शङ्कते - <prateeka>अथ पुनरिति</prateeka> । <prateeka>भिन्नकालत्वादिति</prateeka> । एककालत्वाभावादित्यर्थः । प्रतीत्यन्तरगतोत्पादनव्यापारस्य रजतान्तरोत्पत्तावुपयुक्तत्वेऽपि बोधनव्यापारेण पूर्वरजतं प्रति बोधकमस्त्विति - नेत्याह – <prateeka>प्रथमप्रत्ययवदिति</prateeka> । पक्षान्तरं निराकृत्य अख्यातिवादी स्वपक्षमुपसंहरति - <prateeka>तदेवमिति</prateeka> । 	
	दूषणमप्युक्तमनुस्मारयत्यन्यथाख्यातिवादी - <prateeka>ननु स्मृते४रपीति</prateeka> । तन्त्रान्तरीयाः साङ्ख्या इत्यर्थः । का पुनर्गतिरिति वदता गत्यन्तराभावादख्यातिरेव समाश्रयणीयेति स्वपक्षे पर्यवसानं क्रियते उत सर्वतो निरुद्धः सद्गतिमेव पृच्छसीति विकल्प्य स्वपक्षे पर्यवसानं न कार्यमित्याह सिद्धान्ती - <prateeka>उच्यत इत्यादिना५समुत्पन्नमित्यन्तेन</prateeka> । प्रश्नपक्षेऽपि गमनं गतिरिति व्युत्पत्त्या ज्ञानमुक्त्वा तदेकं किं वा द्वयमिति पृच्छ्यते । गम्यत इति गतिरिति व्युत्पत्त्या ज्ञानविषयस्य सत्यत्वमसत्यत्वं वेति पृच्छ्यते । गम्यत अनयेति गतिरिति व्युत्पत्त्या सामग्रीमुक्त्वा किं दोषः सामग्री उत सम्प्रयोगः यदि वा संस्कार इति पृच्छ्यत इति विकल्प्य सामग्रीप्रश्नस्य परिहारमाह - <prateeka>किन्त्वेकमेव संस्कार१सहितादिन्द्रियादिति</prateeka> । 
	एकमेवेति ज्ञानस्यैक्यं सामग्र्यैक्ये हेतुत्वेनोच्यत इति द्रष्टव्यम् । संस्कारजन्यत्वे इन्द्रियजन्यत्वे द्वयजन्यत्वे च स्मृतिवद्ग्रहणवत् प्रत्यभिज्ञावत् सम्यग्ज्ञानत्वमेव स्यात् , कथं भ्रान्तित्वमिति चोदयति - <prateeka>कथमेतदिति</prateeka> । दोषोपेतेन्द्रियसंस्कारजातत्वात् भ्रान्तित्वमित्याह - <prateeka>उच्यते, कारणदोष इति</prateeka> । दोषसद्भावे किं प्रमाणमित्याशङ्क्य शुक्तित्वादि विशेषज्ञानलक्षणकार्यविशेषजनक शक्तिप्रतिबन्धः कल्पक इत्याह - <prateeka>कार्यविशेषे शक्तिं निरुन्धन्नेवेति</prateeka> । संस्कारविशेषोद्बोधश्च स्वहेतुत्वेन दोषकल्पक इत्याह – <prateeka>संस्कारविशेषमप्युद्बोधयतीति</prateeka> । दोषः प्राप्तकार्यस्य प्रतिबन्धकः स्यात् , कथं संस्कारोद्बोधकः स्यादिति तत्राह – <prateeka>कार्यगम्यत्वादिति</prateeka> । <prateeka>संवलितेति</prateeka> । संवलनरूपेत्यर्थः । ज्ञानस्य एकत्वानेकत्वविषयप्रश्नस्य परिहारमाह - <prateeka>सा चेति</prateeka> । कथम् एकत्वं ज्ञानस्येति तत्राह – <prateeka>एकफलमिति</prateeka> । एकफलत्वादित्यर्थः । 
	विषयस्यैकत्वानेकत्वसत्यत्वमिथ्यात्वविषयप्रश्नस्य परिहारमाह - <prateeka>तस्य चेति</prateeka> । अत्र घटपटाविति ज्ञानस्यैकत्वेऽप्यर्थस्य भिन्नत्ववत् ज्ञानैक्येऽप्यर्थभेदः स्यादिति शङ्काव्यावृत्त्यर्थमर्थैक्यं पृथगुच्यते अथवा अर्थैक्ये तात्पर्यं नास्ति किन्तु रजतस्य मिथ्यात्वमुच्यते । अयमर्थः सम्प्रयोगजन्यत्वाच्छुक्तिकालम्बनत्वमुचितं संस्कारविशेषजन्यत्वाद्रजतालम्बनत्वमुचितं, दोषजन्यत्वान्मिथ्यालम्बनत्वमुचितं, सम्प्रयोगादित्रयसन्घातेन जन्यत्वात् २शुक्तिकागतालम्बनत्वमुचितम् । <prateeka>अवभासत इति</prateeka> । अत्र सामग्रीशब्देन सम्प्रयोग उच्यत इति द्रष्टव्यम् । ज्ञानस्य मिथ्यात्वप्रसिद्धिनिर्वाहाय च मिथ्यालम्बनत्वमभ्युपेयमित्याह - <prateeka>तेन मिथ्यालम्बनमिति</prateeka> । तेन मिथ्यार्थस्योचितालम्बनत्वेनेत्यर्थः । <prateeka>बाधाभावादिति</prateeka> । नेदं ज्ञानमिति बाधाभावादित्यर्थः । स्मृतिज्ञानं प्रति निरपेक्षकारणसंस्कारस्य, ग्रहणज्ञानं प्रति निरपेक्षकारणसम्प्रयोगस्य च कथं सम्भूयैकज्ञानहेतुत्वमिति चोदयति ज्ञानद्वयवादी - <prateeka>भिन्नजातीयेति</prateeka> । 
	निरपेक्षसंस्कारसम्प्रयोगाभ्यां सह सापेक्षदोषस्य एकज्ञानकारणत्वं न सम्भवतीति पृच्छ्यते किं वा निरपेक्षसंस्कारसम्प्रयोगयोः सम्भूयैकज्ञानकारणत्वं न सम्भवतीति पृच्छ्यत इति १विकल्प्य उभयत्रापि दृष्टान्तं दर्शयति - <prateeka>दृश्यते हीत्यादिना</prateeka> । लिङ्गं व्याप्तिज्ञानसापेक्षं व्याप्तिसंस्कारो२ निरपेक्षः, तदुभयं सम्भूय लिङ्गिज्ञानकारणं दृष्टमित्यर्थः । तत्रापि ज्ञानकारणभेदात् ज्ञानभेद इति, नेत्याह – <prateeka>उभयत्रापीति</prateeka> । स्मृतिः३ स्मर्यमाणं व्यक्तिरूपं गर्भो यस्याग्नित्वादिसामान्यस्य तत् स्मृतिगर्भं, स्मृतिः४ स्मरणं गर्भो यस्य सामान्यज्ञानस्य तत् स्मृतिगर्भमेकमेव प्रमाणज्ञानमिति चानुमाने योजना । प्रत्यभिज्ञायां स्मृतेर्गर्भं यत्तं स्मृतिगर्भमिति निर्वचनम् । पूर्वकालोपलक्षिततया स्मर्यमाणे गृह्यमाणतया अयमित्यपरोक्षाकारस्य स्वरूपतया गर्भरूपेणावस्थानमैक्यज्ञानोदयकाले अस्ति । पश्चादयमेव स इति स्मर्यमाणस्य परोक्षस्य अपरोक्षोऽयमित्याकारमात्रत्वविधानादैक्यप्रमित्युदयनान्तरीयकतया परोक्षस्यापरोक्ष्यविरोधादेव अपगतत्वात् पारोक्ष्यहेतुस्मृतेरप्यपगतत्वात् प्रत्यभिज्ञाज्ञानं केवलमपरोक्षज्ञानं भवति । तत्रापि पारोक्ष्यस्यानिवृत्तिमङ्गीकृत्य स्मृतिगर्भमित्युक्तमिति वेदितव्यम् । 
	ज्ञानलिङ्गेन सह व्याप्तिस्मृतिः लिङ्गिज्ञानकारणम् ।  ५न तु व्याप्तिज्ञानसंस्कार इति तत्राह - <prateeka>संस्कारानुद्बोधे तदभावादिति</prateeka> । उद्बुद्धसंस्काराभावे तस्याः स्मृतेरभावात् उद्बुद्धसंस्कारः स्मृत्यङ्गीकारेऽपि वक्तव्यः । तदा केवलव्यतिरेकाभावात् कल्पनागौरवाच्चोद्बुद्धसंस्कारेण न स्मृत्यपेक्षेति भावः । अथवा तदभावादिति तयोर्लिङ्गिज्ञानव्याप्तिस्मृत्योर्युगपत् ज्ञानानुत्पत्तिरिति न्यायात् युगपदसम्भवादित्यर्थः । प्रत्यभिज्ञायां सम्प्रयोगः पूर्वानुभूतस्मृतिश्च कारणम् । ज्ञानद्वययौगपद्यप्रसङ्गाभावान्न संस्कार इति, तत्राह - <prateeka>अयमेव च न्याय इति</prateeka> । संस्कारानुद्बोधे स्मृत्यभावात् केवलव्यतिरेकाभावात् कल्पनागौरवाच्चोद्बुद्धसंस्कारेणैव पर्याप्तमिति न्यायः प्रत्याभिज्ञायामपि समान इत्यर्थः । <prateeka>न पुनर्ज्ञानद्वये प्रमाणमस्तीति</prateeka> । अयमर्थः, उद्बुद्धसंस्कारे सति अनन्तरं प्रत्यभिज्ञाज्ञानोत्पत्तिव्यतिरेकेण मध्ये द्वितीयस्मृतिसद्भावे प्रमाणं नास्तीति । भवतु प्रत्यभिज्ञाप्रत्यक्षे निरपेक्षकारणसमाहारः । अभिज्ञानप्रत्यक्षे तु रजतज्ञाने न स्यादिति तत्राह - <prateeka>तथा भिन्नजातीयेति</prateeka> । अत्र सम्प्रयोगादेः प्रत्येकं कारणत्वं धर्मि, बहूनां सम्भूय कारणत्वेन अविनाभूतं भवितुमर्हति, ज्ञानकारणस्थत्वात् । सम्भूय विचित्रज्ञानकारणीभूतनीलादीनां प्रत्येकं कर्मत्ववदित्यनुमानमभिप्रेतं द्रष्यव्यम् । संस्कारसहितप्रमाणकारणजन्यत्वात् लैङ्गिकज्ञानादिवदिदं रजतमिति ज्ञानं प्रमाणं स्यादिति तत्राह - <prateeka>तत्र लैङ्गिकेति</prateeka> । संस्कारसहितप्रमाणकारणजन्यत्वाख्यप्रयोजकाभावेऽप्यदुष्टकारणजन्यत्वाख्यप्रयोजकेन प्रामाण्यं दृष्टमिति प्रदर्शनाय चित्रज्ञानमुदाहृतमिति द्रष्टव्यम् । 
	<prateeka>एवं च सतीति</prateeka> । शुक्तिगतमिथ्यारजते सति अपरोक्षस्य स्मर्यमाणत्वानङ्गीकारात्१ संसर्गस्य प्रतिपन्नस्य शून्यत्वानङ्गीकारात् बाह्यशुक्तीदमात्मतया प्रतिपन्नरजतस्यान्तर्बुद्धिगतत्वानभ्युपगमादितरपक्ष इव नानुभवविरोध इत्यर्थः । <prateeka>अतो मायामयमिति</prateeka> । यस्माद्ज्ञानस्य भ्रान्तत्वं रूप्यस्यासत्वे सत्वे वा अनुपपन्नमतो २मायामयमित्यर्थः । 
	सदिदं रजतमिति रजतस्य प्रतिपन्नसत्तासंसर्गः, शुक्तिकासत्तासंसर्गो न ३स्वीयसत्तासंसर्गः, इदन्तासंसर्गवत् । तथाप्येतदज्ञात्वा सदिति प्रतिभासानुसारेण परमार्थत्वं शङ्कते - <prateeka>अथ पुनरिति</prateeka> । शुक्तित्वतिरोधानसमर्थकारणदोषवता पुरुषेण रजतं दृश्यं, न तु सर्वैरिति, नेत्याह - <prateeka>यतो नहीति</prateeka> । <prateeka>यद्यपेक्षेतेति</prateeka> । शुक्तिरजतं यद्यपेक्षेतेत्यर्थः । <prateeka>तदभावे न तत्रेति</prateeka> । ४(हट्टादिस्थ?) पट्टणादिस्थसर्वपरमार्थरजत इत्यर्थः । 
	मायात्मकरजतं शुक्तीदमात्मना अपरोक्षमवभासत इति पक्षेऽपि सर्वैदृश्येत इत्याशङ्क्य रजतस्य बिम्बेदमंशस्थत्वे हि तद्गतशौक्ल्यादिवत् सर्वैर्गृह्येत, तद्वैपरीत्येन इदमाकारबुद्धिवृत्त्यग्रे प्रतिबिम्बितेदमि रजतस्याध्यस्तत्वात् बुद्धेरन्यवेद्यात्वाभावात् तत्प्रति बिम्बितेदमंशगतरजतस्यान्यवेद्यत्वाभाव इत्यभिप्रेत्याह - <prateeka>मायामात्रत्वे त्विति</prateeka> । 
	<prateeka>बाधोऽपीति</prateeka> । न केवलं भ्रान्तित्वप्रसिद्ध्यनुपपत्तिः, स्वविषयरजतस्य मिथ्यात्वं साधयति । किन्तु बाधकप्रत्यक्षमपि इत्यर्थः । रजतस्य प्रतिपन्नोपाधावभावं बाधो बोधयति न तस्य मिथ्यात्वममिथ्यात्वमिति५ चोदयति - <prateeka>कथमिति</prateeka> । पूर्वमिदमात्मना प्रतिपन्नरजतस्येदमात्मना प्रतिपत्त्ययोग्यतापादन१पूर्वकमभावप्रतियोगितया भावविलक्षणत्वेन प्रतिपन्नोपाधावभावप्रतियोगितया सद्विलक्षणत्वेन च रजतं, नेदं रजतमिति ज्ञानेन ज्ञाप्यते । अतः प्रतिपन्नोपाधावभावप्रतियोगित्वं नाम मिथ्यात्वं बाधकज्ञानेन सिद्ध्यति । तस्मिन् अभावप्रतियोगितयावभासनादित्याह - <prateeka>तेन हि तस्येति</prateeka> । बाधकज्ञानसिद्धस्य प्रतिपन्नोपाधावभावप्रतियोगित्वाख्यमिथ्यात्वस्य पुनः स्वशब्देन परामर्शाच्च बाधविषयो मिथ्यात्वमित्याह – <prateeka>मिथ्यैवाभासिष्टेति</prateeka> । तद्रजतं बुद्धिर्वेति परामर्शं विना मिथ्यैवाभासिष्टेति परामृष्टं प्रतिपन्नोपाधावभावप्रतियोगित्वाख्यं मिथ्यात्वं रूप्यस्यान्यत्र सत्वे नावकल्पत इत्याह - <prateeka>न च तदिति</prateeka> । बौद्धव्यतिरिक्तानां प्रतिपन्नोपाधावभावप्रतियोगित्वहीनत्व२ दृष्टान्त उच्यते - <prateeka>सम्प्रयुक्तशुक्तिकावदिति</prateeka> । बौद्धस्य दृष्टान्त उच्यते - <prateeka>निरस्यमानेति</prateeka> । 	
	स्मृतिरूपशब्दोक्तकारणत्रितयजन्यत्वाख्योपलक्षणं परत्र परावभास इति स्वरूपलक्षणं चाव्याप्तमिति चोदयति - <prateeka>ननु न व्यापकमिति</prateeka> । <prateeka>शोक इति</prateeka>, शोकादिनिमित्तनष्टपुत्रादिभ्रम इत्यर्थः । परत्रेत्युक्तसम्प्रयुक्ताधिष्ठानस्य सम्प्रयोगाख्यकारणांशस्य चाभावमाह - <prateeka>न हीति</prateeka> । <prateeka>अत एवेति</prateeka> । दोषाश्रयभूतसम्प्रयुक्तेन्द्रियाभावादित्यर्थः । <prateeka>अतिरिक्तकारणाभावादिति</prateeka> । दोषाख्यकारणाभावादित्यर्थः । मात्रजन्यत्वाभावादिति भावः। 
	<prateeka>उक्तमेतदिति</prateeka> । पूर्वप्रमाणविषयावभासित्वं नाम परोक्षतया अर्थप्रत्यायकत्वं स्मृतेः स्वरूपमित्युक्तम् । अत्रापि स्मृतित्वे परोक्षतया अवभासकत्वं स्यादयं त्वपरोक्षावभासित्वान्न स्मृतिरिति भावः । स्मृतित्वं माभूत् , कथं कारणत्रितयजन्यत्वाभावे स्मृतिरूपत्वमित्याशङ्क्य  रूप्यभ्रमनिवर्तक शुक्तिज्ञानसाधनचक्षुस्तद्गतदोषः संस्कारश्च निवर्त्यरूप्यभ्रमकारणं दृष्टम् । तथेहापि स्वप्नभ्रमनिवर्तकजाग्रद्देहावच्छिन्नात्मग्राहिज्ञानसाधनं मनस्तद्गतनिद्रादिदोषः संस्कारश्चेत्येतत्कारणत्रितयजन्यत्वात् स्मतिरूपत्वं स्वप्नभ्रमस्येत्याह – <prateeka>तदिहेति</prateeka> । तदिति निवर्तज्ञानसाधनभूतं मनो निर्दिशति । 
	निद्रादिदोषस्य संस्कारविशेषेणासाधारणसम्बन्धाभावात् अदृष्टादेरुद्बोधकत्वमाह – <prateeka>अदृष्टादिसमुद्बोधितेति</prateeka> । दोषं विना अदृष्टादिनोद्बुद्धत्वात् सत्यार्थस्मृतिजनकत्वे प्राप्तेऽपि दोषसहकारिबलान्मिथ्यार्थविषयं ज्ञानमुत्पादयतीत्याह – <prateeka>सहकार्यनुरूपमिति</prateeka> । भवतु कारणत्रितयजन्यतया स्मृतिरूपत्वं, कथं परत्र परावभास इति तत्राह - <prateeka>तस्य चेति</prateeka> । <prateeka>तदवच्छिन्नेति</prateeka> । तेन मनसा संयुक्तमित्यर्थः । 
	अपरोक्षभ्रमाधिष्ठानत्वे अपरोक्षत्वं प्रयोजकं, न तु सम्प्रयोगतज्जन्यज्ञानकर्मतया अपरोक्षत्वं केवलव्यतिरेकाभावात् । अतः कर्मत्वाभावेऽपि स्वप्रकाशत्वादात्मनोऽपरोक्षतया १अपरोक्षस्वप्नभ्रमं प्रत्यधिष्ठानत्वं सम्भवतीति मत्वा आह – <prateeka>अपरोक्षचैतन्येति</prateeka> । अतः सत्यचैतन्यस्य मिथ्या विवर्तस्य च सम्भेदावभासरूपः परत्र परावभासो विद्यत इति भावः । 
	घटः स्फुरतीति सर्वसमानाधिकृतस्फुरणस्यानवच्छिन्नसर्वात्मकचैतन्यमात्मानमनादृत्याहमिति प्रतीयमानाहङ्कारविशिष्टचैतन्यमात्मेत्युपादाय आत्मैवाधिष्ठानं२ चेदिदं रजतमितिवदहं नीलमित्येव स्वप्न प्रपञ्चो ३भायादिति चोदयति - <prateeka>नन्वेवमिति</prateeka> । अहङ्कारान्निष्कृष्टसर्वात्मकचैतन्यम् आत्मेत्युपादाय ४चेत्यस्य चित्सामानाधिकरण्यावभासं सर्वत्राङ्गीकृत्य परिहरति - <prateeka>को वा ब्रूत इति</prateeka> ।  पुनरप्यहङ्कारविशष्टचैतन्यमात्मानमुपादाय चोदयति - <prateeka>ननु विच्छिन्नदेश इति</prateeka> । इदमिति भिन्नदेशस्थइत्यर्थः । 
	खःस्थादित्यस्य विच्छिन्नजलस्थताप्रतिभासवदन्तःस्थस्यैव बहिष्ठतया भानं न भवति । तत्र खःस्थताया अपि प्रतिभासात् । इहान्तःस्थताया अप्रतिभासात् बहिष्ठ एवेति मत्वा आह - <prateeka>जागरण इवेति</prateeka> । देशः स्फुरतीति देशोऽप्यनवच्छिन्नचैतन्यात्मस्थतयावभासत इत्याह सिद्धान्ती - <prateeka>ननु देशोऽपीति</prateeka> । अत्र ननुः प्रसिद्धौ वर्तते । पुनरप्यहङ्कारविशिष्टचैतन्यमात्मानमादाय देशस्याप्यात्मस्थत्वे अहं देश इति प्रतीयादित्याह - <prateeka>अयमपि तर्हीति</prateeka> । 
	स्वप्नयुक्तार्थक्रियासमर्थजाग्रत्प्रपञ्चोऽप्येकचैतन्ये कल्पितः । किमु वक्तव्यं, स्वप्नप्रपञ्चस्यैकचैतन्ये कल्पितत्वमस्तीति वदितुं निगूढाभिसन्धिं परित्यज्य अनवच्छिन्नचैतन्यमात्मानं स्पष्टीकुर्वन् चैतन्यैक्यं साधयति - <prateeka>न दोष५ इत्यादिना</prateeka> । प्रमाणज्ञानादिति प्रसिद्ध६भेदमन्तरेण प्रमाणतो न भिद्यत इत्यर्थः । <prateeka>एकरूपेति</prateeka> । चैतन्याख्यैकरूपेत्यर्थः । साधितैकचैतन्ये आत्मनि जाग्रत्प्रपञ्चस्य कल्पितत्वेन सिद्धिमाह - <prateeka>अतोऽन्तर१ इति</prateeka> । <prateeka>अन्यथेति</prateeka> । २अहमवच्छिन्नचैतन्यात् विषयगतचैतन्यानि भिन्नानि चेदित्यर्थः । <prateeka>प्रकाशानुपपत्तेरिति</prateeka> । विषयेष्वात्मचैतन्यव्याप्त्यभावे स्वयं चैतन्यहीनत्वात् प्रकाशानुपपत्तेरित्यर्थः । 
	अनुभवावगुण्ठितत्वेऽपि ३प्रपञ्चस्य नानुभवप्रकाश्यता आलोकसंसर्गेऽपि वाय्वादीनामप्रकाश्यत्ववत् इत्याशङ्क्य पूर्वमज्ञानतमोव्याप्तत्वात् प्रकाश्यत्वमस्तीत्यत्र दृष्टान्तमाह - <prateeka>यथा तमसेति</prateeka> । वाय्वादीनां रूपहीनत्वात् तमोव्याप्तिर्नास्तीति भावः । 
	सर्वस्यैकात्मचैतन्यगतत्वे घटादीनामिदमित्यनात्मतयावभासो देहादीनामहमित्यात्मतयावभासश्च कथं स्यादित्याशङ्क्यैकात्मचैतन्ये कल्पिततया सर्वस्य चिदात्मसामानाधिकरण्येऽप्यहमिति प्रतीतियोग्यपूर्वपूर्वदेहादिविनाशजन्यसंस्कारविशिष्टमायाजन्यत्वात् उत्तरोत्तरदेहादेरहमित्यात्मत्वप्रसिद्धिर्भवति । इदमित्यनात्मतया प्रतीतियोग्यपूर्वपूर्वघटादिनाशजन्यसंस्कारविशिष्टमायाजन्यत्वात् तदुत्तरोत्तरघटादेरिदमित्यनात्मत्वप्रसिद्धिर्भवेदित्येवं व्यवस्था जागरणेऽपि सिद्ध्यति, किमु स्वप्न इत्यभिप्रेत्याह - <prateeka>एवं यः पुनरिति</prateeka> । चैतन्यस्यान्तर्बहिर्भावप्रतिभासो भेदप्रतिभासश्चौपाधिको न स्वतः, निरंशत्वादित्याह - <prateeka>तस्य चेति</prateeka> । <prateeka>मनोमात्रगोचराविति</prateeka> । आत्मातिरिक्तविषये केवलमनसः प्रवृत्त्यभावान्मनोगोचरत्वं वाद्यन्तरसिद्धमुच्यत इति द्रष्टव्यम् । <prateeka>सर्वत्रेति</prateeka> । स्वप्नशोकादिभ्रमेषु सर्वत्रेत्यर्थः । 
	लक्ष्याध्यासाभावेऽपि परत्र परावभासत्वाख्यस्वरूपलक्षणस्यान्वयादतिव्याप्तिरिति चोदयति-<prateeka>कथं तर्हीति</prateeka> । लक्षणमस्ति चेत् लक्ष्यमप्यस्तिकिमत्र चोद्यमित्याह – <prateeka>किमत्रकथमिति</prateeka> । लक्ष्यमस्तिचेत् उपलक्षणेनापिभवितव्यं, तदभावान्न लक्ष्यमस्तीत्याह - <prateeka>न तत्र कारणदोष इति</prateeka> । उपलक्षणाभावमुक्त्वा लक्ष्याभावमाह - <prateeka>नापि मिथ्यार्थावभास इति</prateeka> । लक्ष्यं नास्तीत्युक्तं ४तदप्यस्त्येव ; परत्र परावभास इत्यवभासशब्देन ज्ञानत्वं च लक्षणमुक्तम् , तदिह नास्ति क्रियात्वादित्याह – <prateeka>सत्यमित्यादिना</prateeka> । 
	<prateeka>अत एवेति</prateeka> । लक्ष्याभावादेवेत्यर्थः । <prateeka>ज्ञानस्य दुष्टकारणजन्यस्य विषयो मिथ्यार्थ इति</prateeka> । मिथ्यार्थविषयज्ञानमध्यास इति हि पूर्वं लक्षणमुक्तम् । परत्र अवभास इत्यत्र अवभासशब्देनेति भावः । क्रियायाश्चिकीर्षापूर्वकत्ववज्जिज्ञासापूर्वकत्वात् ज्ञानस्येच्छासाध्यत्वमस्त्येवेत्याशङ्क्य फलशिरस्कत्वेनैव क्रियानिष्पत्तेः फलनिष्पत्तिपर्यन्ता क्रियानिष्पत्तिः अनवसिता, क्रियानिष्पत्तेरपि कारकव्यापारसमकालत्वात् क्रियानिष्पत्तिपर्यन्तं कारकव्यापारोऽप्यनवसितः । कारकव्यापारनिष्पत्तेरपि कारकप्रेरकाचिकीर्षासमकालत्वात् कारकव्यापारनिष्पत्तिपर्यन्तमिच्छाप्यनवसिता । अतः कारकव्यापारस्य क्रियायाः फलस्य च निष्पत्तिरिच्छाधीनेति क्रियाया इच्छासाध्यत्वं स्यात् , इह तु ज्ञानकारकेन्द्रियाणां तेजोविशेषत्वादेव गत्वरस्वा(१)भाव्यात् कारकप्रेरणाय नेच्छापेक्षा, इन्द्रियाणां विषयविशेषेषु नियतत्वात् । विषयविशेषे नियमनाय च नेच्छापेक्षा, किन्तु ज्ञानकारणप्रतिबन्धरूपनिमीलननिरासे इच्छाया उपयोगः, न तु ज्ञानोत्पत्ताविति मत्वाह - <prateeka>न हि ज्ञानमिति</prateeka> । <prateeka>निवर्तयितुं न शक्यमिति</prateeka> । निवर्तयितुमशक्यत्वादित्यर्थः । 
	देवतादिस्मरणं इच्छया जन्यते चण्डालादिस्मरणं च निवर्त्यत इति चोदयति - <prateeka>ननु स्मृतिज्ञानमिति</prateeka> । आभोगेन इच्छयेत्यर्थः । 
	स्मृत्युत्पत्तिनिरोधौ यत्र भवतः तत्र इच्छामनोनिरोधौ स्त एव, किन्तु स्मृत्युत्पत्तिस्थले मनसोऽन्यपरतालक्षणप्रतिबन्धनिरासहेतुरिच्छा न तु मनोव्यापारनिष्पादनेन ज्ञानोत्पत्तौ हेतुः, स्मृतिनिरोधस्थलेऽपि चण्डालादिविषयमनःप्रवृत्तिनिरोधे मनोनिरोधस्योपयोगः, न तु स्मृतिस्वरूपनिरोध इत्याह – <prateeka>सत्यमित्यादिना</prateeka> । 
	<prateeka>चक्षुष इवेति</prateeka> । यथा चक्षुषोऽभिमतार्थविषयप्रवृत्तिप्रतिबन्धक रूपगोलकनिमीलननिरासे इच्छाया उपयोगः । अनभिमतार्थेन सम्प्रयोगलक्षणप्रवृत्तौ सत्यां तत्प्रतिबन्धरूपगोलकनिमीलने मनोनिरोधस्योपयोग इत्यर्थः । ब्रह्मण आरोपं विना ब्रह्मदृष्टिमात्रस्यैव नामादिष्वारोप इत्याह – <prateeka>तस्मादिति</prateeka> । सर्वफलप्रदातृब्रह्मणोऽध्यस्तत्वे फलसिद्धिः स्यात् , तदभावे न फलसिद्धिरिति, नेत्याह – <prateeka>चोदनावशादिति</prateeka> । विधिवशादित्यर्थः । 
	सर्वफलप्रदातृब्रह्मणोऽध्यस्तत्वे स्वानुरूपसर्वफलप्राप्तिः स्यात् । अत्र चोदनोक्तपरिच्छिन्नफलप्राप्तये बुद्ध्यध्यास एव स्वीकर्तव्य इति वा अर्थः । प्रकारान्तरोपन्यासे च कृते सन्देहः, स्वपक्ष एवाभ्युपेय इति निर्णयो न सम्भवति, अतः पक्षान्तरोपन्यासो भाष्यकारेण न कार्य इत्याशङ्क्य स्वेनोक्तान्यस्यान्यावभासरूपलक्षणस्य सर्वपक्षेषु तैस्तैरुच्यमानत्वे स्वपक्षशुद्धिर्भवति । तैरुक्तस्यापि लक्षणस्य शुक्लो घट इत्यादिप्रत्ययानां भ्रमत्वप्राप्तिपरिहाराय सत्यमिथ्यावस्तुसम्भेदावभासरूपानिर्वचनीयलक्ष्य एव पर्यवसानात् स्वमतलक्षणत्वं च भवति । अतः सर्वेषु पक्षेषु लक्षणान्वयप्रदर्शनाय परपक्षोपन्यासः कर्तव्य इत्याह - <prateeka>स्वमतपरिशुद्धय इति</prateeka> । 
	निरूप्यमाणे अनिर्वचनीयपक्ष एव लक्षणस्य पर्यवसाने कथं वादिभिरच्यमानत्वं लक्षणस्येत्याह – <prateeka>कथमिति</prateeka> । अन्यधर्मस्येत्युक्ते इदमिति शुक्तित्वधर्मस्यावभासोऽध्यास इति प्राप्तं, तदपनुत्तयेऽत्यन्तभिन्नस्यार्थस्येत्याह – <prateeka>अर्थान्तरस्येति</prateeka> । तं केचिदिति भाष्यमात्मख्यात्यन्यथाख्यातिविशेषयोरुपन्यासपरमित्याह - <prateeka>ज्ञानाकारस्य बहिष्ठस्यैव वेति</prateeka> । 
	अग्रहणनिबन्धनो भ्रम इत्यख्यात्युपन्यासपरभाष्ये अग्रहणस्य भ्रमहेतुत्वमभिप्रेतमिति प्रकटयति - <prateeka>अग्रहणादिति</prateeka> । अग्रहणादित्युक्ते अग्रहणमस्तीत्यग्रहणादिति प्रथमैकवचनत्वशङ्कां प्राप्तां व्युदस्यति - <prateeka>तन्निबन्धन इति</prateeka> । केचिद्वादिनः भ्रमरूप इति प्रतिभासं व्यावर्तयति - <prateeka>वदन्तीत्यनुषङ्ग इति</prateeka> । 
	विपरीतधर्मत्वस्येत्युक्ते शुक्तिशकलस्य साक्षाद्विपरीतशुक्त्यभावस्य स्वरूपेणारोपप्राप्तौ भावस्य भावान्तररूपेणारोप इत्याह - <prateeka>रजतादिरूपत्वस्येति</prateeka> । आचक्षत इति शून्यख्यात्यन्यथाख्यातिविशेषौ आचक्षत इत्यर्थः । 	
	स्वमतानुसारित्वमिति । स्वेनोक्तलक्षणत्वमित्यर्थः । तात्पर्यमुक्त्वा सर्वथापित्वितिभाष्यं व्याचष्टे - अन्यस्यान्यधर्मावभासित्वं नाम लक्षणमिति । यल्लक्षणमवादिष्मेत्यन्वयः । परत्र अवभास इत्यत्र परशब्दद्वयाभावे कथमन्यस्यान्यधर्मावभासित्वं नाम यल्लक्षणमवादिष्मेत्यनूद्यते भाष्यकारेणेत्याशङ्क्याह - परत्रेत्युक्तेऽर्थात् परावभासः सिद्ध इतीति । १अख्यातिवादिनाऽपि मानसं संसर्गज्ञानं संसर्गाभिमानो वा वक्तव्य इत्यभिप्रायः । 
	परत्र परावभास इति लक्षणं न वादिभिरुक्तमिति शङ्कते - कथमिति । अनेन शब्दरचनाप्रकारेण अनुक्तमपि शब्दान्तरेणेदं लक्षणमुक्तमित्याह - पूर्वस्मिन् कल्प इत्यादिना । स्मृतिरूपशब्देनोक्तकारणत्रितयजन्यत्वाख्योपलक्षणस्य भाष्यकारेण पक्षान्तरेषु अन्वयप्रदर्शनाभावादुपलक्षणमविवक्षितमित्याशङ्क्यान्वयस्य सम्प्रतिपन्नत्वादप्रदर्शनमित्याह – पूर्वदृष्टत्वस्मृतिरूपत्वयोरिति । 
	अविद्यापूर्वभ्रमसंस्काराभ्यामेव पदार्थज्ञानरूपभ्रमपरंपरोत्पत्तेः सम्प्रयुक्ताधिष्ठानानपेक्षणात् तदभिधायिपरत्रेति पदमविवक्षितमिति शून्यवादिशङ्कायामाह - तत्र स्मृतिरूप इति । शून्यवादिपक्षेऽपि पदार्थज्ञानत्वाख्यलक्षणस्य प्राप्तिरस्त्विति नेत्याह – निरुपपत्तिकेति । शून्यवादिपक्षे लक्षणस्य घटपटादिज्ञानाख्यभ्रमेष्वेव व्याप्तिं  विना अविभ्रमेऽपि शून्यज्ञाने पदार्थज्ञानत्वाख्यलक्षणस्य व्याप्तिः निरुपपत्तिकेति भावः । 
	पूर्वभ्रमसंस्कारलक्षणनिमित्तकारणसम्भवाद्२विद्यालक्षणोपादानसद्भावाच्चोत्तरोत्तरघटादिपदार्थ ज्ञानलक्षणभ्रमजन्मसिद्धिरित्येवमुपपत्तिसम्भवादस्मिन् पक्षे का अनुपपत्तिरित्याक्षिपति - कथं निरुपपत्तिकोऽयमिति । हस्तेन नयनस्य मर्दनान्नयनरश्मेर्नेप्सितरूपं भवति । ससंवेष्टितनयनरश्मिरधिष्ठानं तत्राप्यस्तीत्याह - न तत्रापि तेजोऽवयवाधिष्ठानत्वादिति । 
	ननु रजते संविदिति । भ्रमस्य साधिष्ठानत्वेऽपि न सत्यवस्तुनोऽधिष्ठानत्वमिति भावः । अध्यस्यमानव्यतिरेकेणाधिष्ठानस्य सिद्धिरपेक्षिता, साधनसिद्धये१ अन्योऽन्याधिष्ठानत्वेनान्योऽन्याधीनसिद्धित्व इति तत्राह – बीजाङ्कुरादिवदिति२ । रजते तद्विषयसंविद्रजतं च पूर्वस्यां संविदि, सा च स्वविषये, स च पूर्वस्यां संविदीति संविद्रजतयोरपि बीजाङ्कुरयोरिव कारणपरम्परा कल्प्येत्याशङ्क्य तत्राप्यन्वितमृत्वकार्यासत्वादेरुपादानत्वं, बीजादेस्तु निमित्तता । अतः संविद्रजतयोरपि नोपादानकारण३ परम्परेत्याह - बीजाङ्कुरादिष्वपीति ४ । अभिमतवस्तुसिद्धिरिति । अनन्वितस्योपादानत्वेऽतिप्रसङ्गात् नोपादानकारणत्वसिद्धिरित्यर्थः । 
	प्रतीतितो वस्तुतश्चेति । अनन्वितयोरनयोः कथं कार्यकारणतेत्युक्ते पूर्वबीजाङ्कुरयोरिवेति वक्तव्यं, तयोर्वा कथमित्युक्ते ततः पूर्वयोरिवेति सत्तानवस्थायाः, अनयोः कार्यकारणता कथं गम्यत इत्युक्ते पूर्वपूर्वयोरिवेति प्रतीत्यनवस्थायाश्च प्रसङ्गादित्यर्थः । संविद्रजतयोरप्यधिष्ठानाधिष्ठेयतया निमित्तनैमित्तिकतेत्याशङ्क्यानयोर्बीजाङ्कुरयोः कथं निमित्तनैमित्तिकतेत्युक्ते अस्माद्बीजादस्याङ्कुरस्य जन्मदर्शनात् देशकालान्तरस्थबीजाङ्कुरयोरपि निमित्तनैमित्तिक ताकल्पनादृष्टिपरम्परा इह तु क्वाप्यदर्शनादन्धपरम्परैवेति न निमित्तनैमित्तिकतापीत्याह - तथा च कुत इदमेवमिति । इदमिति । निमित्त नैमित्तिकत्वमित्यर्थः । दृष्टिपरम्परां दर्शयति - दृष्टत्वादेवमिति । अन्धपरम्परां दर्शयति - नानवस्थादोषमतिवर्तत इति । 
	भ्रान्तिप्रतिपन्ने योंऽशो निषेधाधिकरणत्वेनानिषेध्यो भवति तस्यांशस्याधिष्ठानत्वात् परत्रेति पदमपेक्ष्यमित्याह - अपि चेत्यादिना । निरवधिक इति । इदमिति । निषेधाधिकरणांशमगृहीत्वेत्यर्थः । अनुमानाप्तवचनाभ्यां सर्पाभावविशिष्टमंशान्तरं न गृह्यत इति तत्राह – यत्रापीति । अत्रानुमानमिति पाषाणप्रक्षेपादिनाप्यप्रचलितत्वलिङ्गजन्यज्ञानमुच्यते । अवधिर्विद्यत इति । अभावविशिष्टवस्तुमात्रं गृह्यते, विशेषाकांक्षादर्शनादित्यर्थः । 
	प्रधानं नास्तीत्यादौ न तदभावविशिष्टवस्त्वन्तरं गृह्यते, तेषामन्यत्रानध्यस्तत्वादिति तत्राह – प्रधानादिष्वपीति । जगत्कारणं स्वतन्त्रं त्रिगुणमनेकं परिच्छिन्नं च न भवतीति बाधादवधिरस्तीत्यर्थः । सर्वलोकसाक्षिकमेतदिति । सर्वलोकस्य दृश्यस्य साक्ष्येव साक्षी यस्य तदेतत् । १भ्रान्त्यादि, सर्वलोकसाक्षिचैतन्येऽध्यस्तं निषेधावस्थायां चैतन्यावधिकं चेत्यर्थः । चैतन्यस्याधिष्ठानत्वे अवधित्वे च स्वीकृते किं प्रयोजनमित्याशङ्क्य निरधिष्ठानत्वेन निरवधिकत्वेन च शङ्कितकेशोण्ड्रकादावप्यधिष्ठानावधिसिद्धिः प्रयोजनमित्याह – केशोण्ड्रकादावपीति । रूप्याध्यक्षस्य २बाध्यत्वात् तत्साधकसाक्षिचैतन्यस्यापि बाध्यत्वमिति नेत्याह - तद्बाधे तदनुषङ्ग एवेति । अधिष्ठानत्वात् सम्बन्ध एव बाध्य इति भावः । तदेव प्रपञ्चयति - तेन तन्मात्रस्येति । चिन्मात्रस्येत्यर्थः । रूप्यस्मरणं बाध्यं परिच्छिन्नत्वात् रूप्यवत् इत्याशङ्क्य स्वतो न भेद इत्याह – स्वतश्चेति । बाध्यसम्बन्धसम्बन्धित्वात् रूप्यवत् बाध्यमित्याशङ्क्य सम्बन्धिरूपेण परिणामित्वाभावात् सम्बन्धित्वमसिद्धमित्याह – कूटस्थेति । कूटस्थत्वे हेतुमाह – अपरोक्षैकरसेति । रूप्यस्य शून्यत्वं निरधिष्ठानत्वं च शून्यवादी मन्यते, तत्र साधिष्ठानत्वं प्रसाध्य शून्यत्वं निराचष्टे - नाप्यध्यस्तमप्यसदेवेत्यादिना । प्रतिभासायोगादित्यत्र स्पष्टावभासः प्रतिभासः, रूप्यमिति  ३प्रविभक्तरूपेणावभासः प्रतिभास इति च निर्वचनं द्रष्टव्यम् । रूप्यमिति विभक्तरूपेणापरोक्षत्वेन च प्रतीत्ययोगादित्यर्थः । 
	अध्यस्तमिदं सर्वमसदेवेति तेऽपि मतम् इति चोदयति - नन्विति । सद्विलक्षणमित्युक्तत्वादर्थासत्वमुक्तमित्याशङ्क्यासद्विलक्षणत्वमप्युक्तमित्याह - अनिर्वचनीयाविद्यात्मकमिति इति । प्राक् अनिर्वचनीयत्वेऽपि बाधादूर्ध्वं रूप्यादेः शून्यत्वमाशङ्क्य तदिष्टमेव घटादीनामपि समानत्वादित्याह - अथ पुनरिति । सर्वस्य नाशादूर्ध्वं शून्यत्वेऽपि भ्रमगृहीतस्य बाधादूर्ध्वं शून्यताभ्युपगमो न युक्तोऽन्यत्र सत्वादित्याशङ्क्य न तावद्बाधकज्ञानादन्यत्र सत्वसिद्धिरित्याह - तथा चेति । 
	तथानवगमादिति । मुखं दर्पणस्थं न भवति, किन्तु ग्रीवास्थमितिवत् रजतमिदं न भवति किन्तु देशान्तरे बुद्धौवेत्यनवगमादित्यर्थः । प्रत्यक्षबाधस्य देशान्तरे रूप्यादिसत्वबोधकत्वशङ्कायामपि वाक्यजन्यबाधकज्ञानस्य बोधकत्वशङ्कापि नास्ति, देशान्तरीयसत्ववाचिशब्दाभावादित्याह - तथा च दूरवर्तिनीमिति । मा भूद्बाधकज्ञानादन्यत्र सत्वावगमः, किन्त्विहं निषेधान्यथानुपपत्त्या अन्यत्र सत्वसिद्धिरित्याशङ्क्य व्यभिचारमाह – नार्थापत्त्येति । प्रतीतिसिद्ध्यर्थं पुरोदेशे अन्यत्र वा रूप्यस्य न सत्तापेक्षा, अत्रैवाविद्याविलाससद्भावमात्रेण प्रतीतिसिद्धेरित्याह - १तावन्मात्रेणापि तत्सिद्धेरिति । यदा नायं सर्प इत्यभावमात्रप्रतिपत्तिरपि न देशान्तरे सर्पत्वं गमयति तदा रज्जुरियमित्यधिष्ठाने पर्यवसिता प्रतिपत्तिः देशान्तरे सत्वं न बोधयतीति किमु वक्तव्यम्  इत्याह – यत्रापीति । 
	पूर्वदृष्टावभास इति भाष्येण पूर्वदर्शनसम्भेदं विना पूर्वदृष्टस्य संस्कारनिर्मिततया पूर्वदृष्टसजातीयस्य रूप्यादेरवभास इत्युक्ते तस्य स्मृतिरूपत्वमुक्तं भवत्यतः स्मृतिरूप इति पृथङ् न वक्तव्यमित्याह – तथाविधस्येति । अर्थलभ्यस्य स्मृतित्वमेव स्यात् इत्यर्थलभ्यस्य स्मृतिरूपस्य विकलस्मृतित्वशङ्का स्यात् । पूर्वानुभवसम्भिन्नविषयत्वाभावादित्यर्थः । स्मृतित्वमस्त्विति, नेत्याह - न च स्मृतिविषयस्येति । परत्रेति । सम्प्रयुक्तस्याभिधानादर्थादागतं परस्येति पदमसम्प्रयुक्तमभिधत्त इत्याह – असम्प्रयुक्तस्येति । पूर्वदृष्टत्वाभाव इति । पूर्वदृष्टार्थसंस्कारजन्यतया पूर्वदृष्टसजातीयार्थत्वाभाव इत्यर्थः । 
	विस्पष्टार्थ इति । संस्कारजन्यत्वमेव स्मृतिरूपशब्दोक्तस्मृत्या सादृश्यं न पूर्वानुभवसम्भेद इति स्पष्टीकरणार्थमित्यर्थः । लोकसिद्धमेवेदमिति । यल्लक्षितं सत्यमिथ्यावस्तुसम्भेदात्मकमिदमध्यासरूपं तल्लोकसिद्धमेव सत्यमिथ्यावस्तु सम्भेदरूपमित्यत्र न युक्त्यपेक्षेत्यर्थः । युक्तिरिति । सत्यस्य वस्तुनो मिथ्यावस्तु सम्भेदावभासोऽध्यासः, अन्यथा शुक्लो घट इत्यादिज्ञानेष्वपि भ्रमत्वप्रसङ्गादित्येषो१च्यते । तथा च लोकेत्यादि(नु)२ - भाष्यस्य तात्पर्यमुक्त्वा तदेकदेशमाक्षेपसमाधानायोपादत्ते - शुक्तिका रजतवदवभासत इति । 
	यः शुक्तौ रजतं भ्रमति तस्य रजतमेवेत्यवभासनात् रजतवदित्यनवभासाच्छुक्तिकानवभासनाच्च ३भ्रान्त्याः - शुक्तिका रजतवदत्र भासत इति नानुभवन्ति, तत्र कथं लोकानुभव इति चोदयति - ननु न शुक्तिः प्रतिभासते इति । भ्रान्तस्येति भावः । यद्यपि भ्रान्तिसमये नानुभवति शुक्तिकाज्ञानोदये तत्सिद्धिः । शुक्तिकामुपादाय शुक्तिकारजतमवभासत इति लक्षणमनुभवति । शुक्तिज्ञानसामर्थ्येन नेदं रजतमिति ज्ञानविषयतया वा सिद्धमिथ्यारजतेन सत्यशुक्तिसम्भेदावभासाख्यलक्ष्यरजतवदित्यनुभवति । 
	एवं लक्ष्यलक्षणसङ्गतिमनुभूतां शुक्तिका रजतवदवभासत इति वाक्येन प्रदर्शयति लोक इत्याह - उच्यते, शुक्तिकाग्रहणमिति । इवशब्दश्चाभासतामभिधाय सम्भेदशब्देनावभासशब्देन च सम्बध्यते । मिथ्यारजतमिति विशेषणात् अन्यत्र सद्रूपरजतं वक्तव्यमित्याशङ्क्य मिथ्यात्वं प्रति जनकस्याभावात् मिथ्यात्वमुच्यते न सद्रूपरजताद्व्यावृत्त्यर्थमित्याह - मिथ्यात्वमपि रजतस्येति । मिथ्यारजतधर्मत्वादिदन्ताया अपि मिथ्यात्वान्निरधिष्ठानताप्रसङ्ग इत्याशङ्क्य सम्प्रयुक्तस्य सम्प्रयुक्तधर्मत्वमयुक्तमित्याह – तत्रासम्प्रयुक्तत्वादिति । सम्प्रयुक्तगत एवेति । शुक्तिगत एवेत्यर्थः । 
	कथम्  असम्प्रयुक्तरजतस्यापरोक्षतेत्यत आह – अपरोक्षावभासस्त्विति । १रजतोल्लेखस्येति । उल्लिख्यत इत्युल्लेखः, अवभासमानरजतस्येत्यर्थः । आपरोक्ष्यस्य दोषजन्यत्वे बाध्यत्वं प्राप्तमित्याशङ्क्येन्द्रियजन्यज्ञानेनेदमंशेऽभिव्यक्तापरोक्षचैतन्ये अध्यस्तत्वाद्रूप्यस्याप्यपरोक्षत्वमिति पक्षान्तरमाह – इन्द्रियजज्ञानान्तर्भावाच्चेति । अत्र ज्ञानशब्देन ज्ञप्तिः ज्ञानमितीदमंशावच्छिन्नस्फुरणमुच्यते - अनात्मा रजतमिति दर्शितमिति । अनात्मभूतरजतं सम्प्रयुक्तशुक्तावध्यस्तमिति दर्शितमित्यर्थः । 
	अस्मदर्थे अनिदमंशस्येति । अहमिति प्रतिभासमाने अवेद्यांशस्येत्यर्थः । अहमिति प्रतिभासमाने जडरूपात्मा भवेत् योऽस्तीति प्राभाकराभिमतमिति तद्व्यावृत्त्यर्थमाह – चैतन्यस्येति । चिद्रूपात्मनोऽपि शक्तिमत्वं परिणामब्रह्मवाद्यभिमतं तद्व्यावृत्त्यर्थमाह – निरञ्जनस्येति । असङ्गस्येत्यर्थः । प्रतिभासतो युष्मदर्थत्वाभावेऽपि तदवभास्यत्वं नाम युष्मदर्थलक्षणमहङ्कारस्यास्तीत्याह – तदवभास्यत्वेनेति । अध्यस्त इति । चैतन्ये अध्यस्त इत्यर्थः । भेदावभास इति । जीवेश्वरयोर्जीवानां च भेदोऽवभासमानः तेषामस्वरूपभूत एव जीवादिषु अध्यस्त इति दर्शितमित्यर्थः । वादाधिकारसिद्ध्यर्थमुक्तार्थे स्वस्य ज्ञानापलापोऽनादराभावद्योतनाय । 
	बाह्याध्यासे उक्तकारणत्रितयजन्यत्वं परत्र परावभासत्वं च सुस्थितमित्याह - ननु बहिरर्थ इत्यादिना युज्यत इत्यन्तेन । तत्रापि कारणत्रितयजन्यत्वमस्तीत्याह - उपलभ्यत इत्यन्तेन । 
	कारणदोष इति प्रमातृस्थरागादिदोष उच्यते । इन्द्रियशब्देन सम्प्रयोग उच्यते । सम्प्रयोगशब्देन संस्कारोऽपि लक्ष्यते । परत्र परावभास इति स्वरूपलक्षणमप्यस्तीत्याह – तन्निमित्तश्चेति । उपलक्षणं स्वरूपलक्षणं च बाह्याहङ्काराध्यासे सम्भवति । अधिष्ठानात्मग्राहक कारणतद्दोषादीनामभावात् आत्मनो निरंशत्वादगृहीतविशेषत्वेनाधिष्ठानत्वायोगाच्चेत्याह - न त्विह कारणान्तरायत्तेत्यादिना । इहेति अहङ्काराद्यधिष्ठानात्मनि इत्यर्थः । आकाशवन्निरंशस्यापि न कार्त्स्न्येनावभास इति तत्राह - स्वयंज्योतिष इति । स्वयंप्रकाशत्वेऽपि संवेदनवदगृहीतांशः स्यादिति नेत्याह – निरंशस्येति । 
	अनवभासविपर्यासौ न भवत इति । अनवभासो न भवत्यत एव विपर्यासोऽपि न स्यादित्यर्थः । ब्रह्मणः सर्वज्ञत्वादिभ्रमाधिष्ठानत्वाज्जीवस्य चाहङ्कारादिभ्रमाधिष्ठानत्वसाम्येन एकत्वात् ब्रह्मानवभासे१ जीवानवभास इत्याशङ्क्य आह - न हि शुक्तेरिति । एवं तर्हि सुतरामिति । आश्रयविषयभेदाभावात् ज्ञानप्रकाशविरोधाच्चाज्ञानाभावान्नाज्ञातत्वमित्यर्थः । २श्रुतिगतभासेति शब्देन प्रकाशमात्रस्याभिधानमिति ३शङ्कापनुत्यर्थं चैतन्यपरत्वेन व्याकरोति - तच्चैतन्येनैवेति । 
	भ्रमनिवर्तकज्ञानसामग्र्याः तद्गतदोषस्य च संस्कारस्य च भ्रमकारणत्वमन्यत्र दृष्टमिहापि ब्रह्मात्मवस्त्वाकारश्रुतिजन्यबुद्धिवृत्तिप्रतिबिम्बितब्रह्मात्मचैतन्यस्याहङ्कारादिभ्रमनिवर्तकज्ञानत्वात् । प्रतिबिम्बप्रदत्वेन बिम्बभूतब्रह्मात्मवस्तुनो निवर्तकज्ञानसामग्रीत्वात् । तस्यास्तद्गताविद्यादोषस्य च पूर्वाहङ्कारादिविनाशजसंस्कारस्य चोत्तराहङ्कारादिभ्रमहेतुत्वात् कारणत्रितयजन्यत्वं सिध्यति । अविद्यया ब्रह्मरूपस्यानवभासादहमित्यात्मनोऽवभासात् अगृहीतविशेषात्मन्यधिष्ठानेऽहङ्काराध्यासात् । परत्र परावभासत्वं च सिध्यतीत्यभिप्रेत्य आत्मन्याच्छादिकाविद्यास्तीत्याह - उच्यत इत्यादिना । अग्रहणेति । आच्छादकेत्यर्थः । साङ्ख्याभिमताच्छादकसत्यतमोगुणं प्रसक्तं व्यावर्तयति - अविद्यात्मक इति । प्रकाशजनकचक्षुरादिगतशक्तिप्रतिबन्धककाचादिषु दोषशब्दप्रयोगो दृश्यते । अत्रापि चित्प्रकाशप्रतिबन्धकत्वादविद्यायाः सुतरां दोषशब्दवाच्यत्वं भवतीति मत्वाह - प्रकाशस्याच्छादक इति । 
	`अनृतेन हि प्रत्यूढा४' इति। जीवाः५ अनृतरूपाविद्ययाछन्नतया स्वकीयपूर्णानन्दब्रह्मरूपमात्मानं सुषुप्ते न विजानन्ति नान्येनेत्यर्थः । अनीशयेत्यत्र मुह्यमानः अज्ञानलक्षणमोहेनैकतां गतः, अतो‍ऽनीशया स्वभावसिद्धेश्वरत्वस्याप्रतिपत्त्या६शोचतीत्यन्वयः । तदर्थापत्तिरपीति । `तरति शोकमात्मवित्७' इति बन्धनिवृत्तिफलश्रुत्यनुपपत्तिर्निवर्त्याविद्यामध्यासाख्यबन्धहेतुभूतां गमयतीत्यर्थः । अत एवार्थादिति । ऐक्ये सत्येव१ ब्रह्मरूपानवभासानुपपत्त्याच्छादिकाविद्या कल्प्यत इत्यर्थः । 
	अन्यथेति । अयमर्थः, जीवस्य ब्रह्मरूपत्वाच्छादिका विद्याभावे परमार्थतो ब्रह्मरूपत्वात् ब्रह्मात्मतावबोधोऽपि तत्र यदि नित्यसिद्धः स्यात् तदा तादात्म्योपदेशो व्यर्थः स्यादिति । ऐक्ये सति जीवब्रह्मविभागः कथं सिध्येदित्याशङ्क्य अविद्यालेशेषु प्रतिबिम्बितचैतन्यानि जीवा इत्युच्यन्ते । तेषां बिम्बभूतमखण्डचैतन्यं ब्रह्मेत्यतो बिम्बप्रतिबिम्बभावेनाविद्यया भेद इत्याह – अतोऽनादिसिद्धेति । निर्भासास्पदमिति । प्रतिबिम्बास्पदमित्यर्थः । ब्रह्मव्यतिरिक्तमनादिवस्तु नासीदिति तत्राह - तथा च स्मृतिरिति । साङ्ख्याभिमतप्रकृतेरनादित्वं स्मृत्योक्तं नाविद्याया इति, नेत्याह – क्षेत्रज्ञत्वनिमित्तामिति । जीवत्वे हेतुभूतामित्यर्थः । 
	स्वयंप्रकाशस्य अविद्याश्रयत्वसम्भवेऽप्यविद्याविषयत्वं न सम्भवतीत्यतो नाविद्येति चोदयति - ननु २प्रमाणान्तरविरोध इति । निरंशस्य स्वरूपानवभासानुपपत्तिरित्युक्ते निरंशस्य आकाशस्यावभासो  न दृश्यत इत्याशङ्क्याह - स्वयंज्योतिष इति । अतोऽनवभासा३सम्भवादनमवभासाय नाविद्याभ्युपेयेति भावः । सिद्धान्ती आह - ननु भोक्तुः इति । अहङ्कारो न प्रत्यय इति । आत्मकर्मकप्रत्ययो न भवतीति वक्ष्यत इत्यर्थः। 
	भेदस्यात्ममात्रत्वात् आत्मपदार्थज्ञानमेव भेदे प्रत्यक्षमिति भेदानवभासो नास्तीति चोदयति - कथं पुनर्भोक्तेति । चिज्जडयोर्विरुद्धयोः न सत्यैकताभिमानाशङ्कास्तीति मत्वाह – मिथ्यैवैकताभिमानादिति । अतो भेदो नावगत इत्यर्थः । 
	आह गौणवादी - नन्वहमिति । यदीति । अयो दहतीति अयसि दहतिप्रत्ययेऽप्ययोव्यतिरिक्तदाहकसिद्धिवत् देहे मनुष्योऽहमिति प्रत्ययेऽपि देहव्यतिरिक्तात्मसिद्धिः स्यादित्याशङ्क्य अयसो निष्कृष्टवह्निदर्शनवद्देहान्निष्कृष्टात्मासिद्धेः देहस्याहंप्रत्ययविषयत्वं मुख्यमिति प्रसज्येतेति मत्वाह - अन्यस्य तथाग्राहिण इति । तद्विरोध इति । मनुष्योऽहमिति प्रत्यक्षविरोध इत्यर्थः । तथा स्यादिति । तथा सति स्यादित्यर्थः । 
	अहंप्रत्ययस्य व्यतिरेकविषयत्वे व्यतिरिक्तो व्यतिरिक्त इतिवत् अहं व्यतिरिक्त इत्युक्ते पुनरुक्तिप्रसङ्गात् । व्यक्तिरेकविषयत्वमहंप्रत्ययस्येत्याशङ्क्याह – अन्यथेति । किमर्थतो व्यतिरिक्तात्मविषयोऽहंप्रत्यय उच्यते, किं वा प्रतिभासतः, अर्थतश्चेत् १तदध्याससम्भवात् न गौणत्वमित्याह – यद्यपीति । तथा अनध्यवसायादिति । अर्थतो व्यतिरिक्तविषयत्वेऽपि व्यतिरिक्त इति व्यतिरेकस्यास्फुरणादित्यर्थः । तद्धर्मानिति । कृशस्थूलादिधर्मविशिष्टदेहमित्यर्थः । स एवायमकार इति प्रत्यभिज्ञया सर्वगतत्वादि सिद्धेर्नस्वतोऽह्रस्वत्वादि । किन्त्वध्यास२ एवेत्यभिप्रेत्य आह – यथैकस्मिन्निति । 
	व्यतिरिक्त इति व्यतिरेकस्यापि स्फुरणमहंप्रत्यये नेति पक्षमाह - अथ पुनरिति । अत्यन्तभेदस्फूर्तौ दृष्टान्तमाह - रसादिव गन्ध इति । परिहरति - ततस्तत्सद्भाव इति । विप्रतिपत्तिर्नास्त्येवेत्याशङ्क्याह - तत्सिद्धय इति । 
	युक्तिसहकृताहंप्रत्ययेन व्यतिरेकस्यापि प्रतीतेः पाश्चात्याहं मनुष्य इति ज्ञानं गौणमेव स्यात् , तथा प्राक्तनमपीत्यभिप्रेत्याह - जिज्ञासोत्तरकालं तर्हीति । जिज्ञासोर्ध्वं युक्तिज्ञानसिद्धस्य भेदस्य प्रत्यक्षरूपाहंप्रत्ययसिद्धत्वाभावाज्जिज्ञासोत्तरकालीनस्य मनुष्योऽहमिति सामानाधिकरण्यव्यवहारस्य कथं गौणत्वमित्याह – कथमिति । देहात्मनोः साधारणतया प्रतिपन्नाहंप्रत्ययस्य देहादिर्विषयत्वस्य योग्यो न भवति, तद्व्यतिरिक्तात्मैव १विषयत्वयोग्य इति युक्त्या विवेचने पश्चाद्व्यतिरिक्त इत्यहंप्रत्ययस्य व्यतिरेकसाधकत्वमस्तीत्याह - जिज्ञासा नामेत्यादिना । अकार इव २ह्रस्वत्वाभिमान इत्यस्यायमर्थः । अकारविषयज्ञानस्य युक्त्यनुसन्धानादूर्ध्वमप्यकारमात्रविषयत्वादेव ह्रस्वाद्यैक्यभ्रमविरोधिभेदप्रत्यक्षत्वाभावात् युक्तिसिद्धभेदस्य परोक्षत्वाच्च यथा ऐक्यभ्रमः तद्वदिति । 
	ननु तत्रापि कथमिति । तत्र अपिना अध्यास इति भावः । अनुभव एवेति । अनुभव एवाध्यासं साधयतीति भावः । अकारस्य व्यतिरेकप्रतीतावपि ह्रस्वादेस्तदभावादध्यास इति  चोदयति - ननु अनुभव इति । तत्र तर्कबलाद्यथावभासिन्यपि अकारे दैवगत्या पृथक्सतो ह्रस्वादेः तथानवगमादैक्याध्यासानुभवः सम्भवतीत्यन्वयः । एकस्य पृथक्त्व इति । एकस्यैव भेदस्योभयगतत्वादित्यर्थः । 
	इन्द्रजालमेवैतदिति । मनुष्योऽहमिति ज्ञानमिन्द्रजालशब्दोदितभ्रमरूपमेव अविद्याकृतत्वादित्यर्थः । अहंप्रत्ययस्य देहे मुख्यवृत्त्यभावात् देहस्यानात्मत्वमाभासविषयत्वस्य विद्यमानत्वात् सामानाधिकरण्यव्यवहारस्यागौणत्वं चेत्याह – तथाहीत्यादिना । अहंप्रत्ययस्य देहविषयत्वाभावात् देहस्यानात्मत्वमित्याह - स्वविषयप्रतिष्ठस्यैव३ सत इति । अहंप्रत्ययस्य स्वविषयात्ममात्रप्रतिष्ठत्वे मनुष्योऽहमिति ज्ञानस्य गौणत्वं प्राप्तमिति नेत्याह - देहादिप्रतिष्ठत्वमपि१ दृष्टमिति । तर्हि देहस्यात्मत्वमित्याशङ्क्य देहविषयत्वमाभास इत्याह - अनाद्यविद्याकृतं देहादिप्रतिष्ठत्वमिति२। आत्मैकनिष्ठतायां प्रतीयमानायां न देहनिष्ठताप्रतीतिसम्भव इत्याशङ्क्य आत्मैकनिष्ठताप्रतीतिं प्रतिबध्नात्यविद्येत्याह – तदेकप्रतिष्ठा३प्रतिबन्धकृदिति । युक्तिज्ञानसंनिधाप्याहंप्रत्ययस्यात्ममात्रनिष्ठतैव न व्यतिरेकसाधकत्वम् । अतो मनुष्योऽहमित्यपरोक्षाध्याससम्भवान्न गौणत्वमित्याह - अतो युक्त्या विषयविवेचनेऽपीति । 
	न विरुद्ध्यत इत्युक्तमिति । अविद्याया अहंप्रत्ययस्यात्ममात्रनिष्ठताप्रतीतेः प्रतिबध्यत्वान्न४ विरुध्यत इत्युक्तमित्यर्थः । आत्मनोऽगृहीतविशेषतयाधिष्ठानत्वसिद्धेः परत्र परावभासत्वमहङ्काराद्यध्यासस्य सिद्धं भवतीत्याह - तदेवं स्वयंज्योतिष इत्यादिना । पूर्वकालकोटिरहितेति । अनादीत्यर्थः । प्रकाशाच्छादितमोनिमित्तमित्यन्तमर्थोपसंहारः। श्रुतितदर्थापत्तिसमर्पितमिति प्रमाणोपसंहारः । 
	अधिष्ठानयाथात्म्याग्राहिप्रमाणस्य दोषसंस्काराभ्यामुपेतस्य भ्रमकारणत्वं दृष्टम् । इहाप्यधिष्ठानभूतात्मतया याथात्म्यब्रह्मरूपसाधक ब्रह्मात्मचैतन्ये अविद्याप्रसाधनात् चैतन्यमविद्या चेति कारणद्वयं सिद्धम् । इदानीं पूर्वपूर्वाहङ्कारादिनाशजन्यसंस्कारस्याविद्याश्रयस्य सम्भवात् कारणत्रितयं लभ्यत इत्याह – अनादित्वाच्चेति । कारणत्रितयजन्यैकज्ञानविषयत्वमधिष्ठानारोप्ययोर्वक्तव्यम् । आत्मनि तदभावान्नाध्यास इत्याशङ्क्य तत्राप्येकस्फुरणत्वमेवाधिष्ठानारोप्यभावे प्रयोजकं, न तु जन्यज्ञानविषयत्वमिहाप्यहङ्कारस्फुरणादन्यत्स्फुरणमात्मनो नास्तीत्याह – पृथग्भोक्तृविषयानुभवफलाभावादिति । अन्तःकरणस्फुरणात् पृथक्फलत्वाभावेन चैतन्यस्याधिष्ठानत्वम् । इह त्वात्माहङ्कारयोरेकस्फुरणत्वादधिष्ठानारोप्यभावो युक्त इत्याह – भोक्तृचैतन्यसंवलितेति । संवलितत्वेनेत्यर्थः । परत्र परावभासस्येत्युक्ते आधाराधेयत्वं प्राप्तं व्यावर्तयति - अन्योन्यसम्भेदस्येति । 
	कोऽयमध्यासो  नामेति भाष्ये कृतमध्यासाक्षेपमज्ञानम् । तं प्रति स्वीयाक्षेपाभिप्रायं विवृणोति, न त्वपूर्वमाक्षेपं करोति - कथं पुनरित्यदिनेत्याह – कोऽयमिति । किं वृत्तस्येति । किंशब्देन निष्पन्नक इति शब्दस्येत्यर्थः । विशेषानुपलब्धेरिति । अध्यासं ब्रूहीति वा अध्यासो न सम्भवतीति वा विशेषानुपलब्धेरुभयं कृतमपीत्यर्थः । पृष्टमनेनेति । मत्वेति । अनेन पृष्टमेवेति मत्वेत्यर्थः। १आक्षिप्तं मयेति । आक्षिप्तमपि मयेत्यर्थः । प्रत्यगिति । इन्द्रियाविषय इत्यर्थः । आत्मनि अपरिच्छिन्न इत्यर्थः । अविषये आरोप्येण सहैकज्ञानाविषय इत्यर्थः । 
	यदि साधितार्थे अज्ञानमपलापोऽनादरो वा स्यात् तदा वादार्हो न स्यात् । अतोऽनुवादेनाज्ञानाद्यभावं वादार्हत्वाय दर्शयति पूर्ववादी - बाढमेवमिति । लोके भवत्वेवंलक्षणोऽध्यासः इत्यर्थः । इहेति । आत्मनीत्यर्थः । स चेहेति चकारात् लक्षणमपि न सम्भवतीत्युच्यत इति द्रष्टव्यम् । पूर्वभाष्ये आत्मन्यहङ्काराद्यध्यासे लक्षणस्य समर्थितत्वाल्लक्ष्याध्यासोऽप्यस्तीति चोदयति - कथमिति । आत्मनो अधिष्ठानत्वयोग्यत्वाभावादध्यासो न सम्भवतीति वदितुं लोके अधिष्ठानत्वे प्रयोजकाकारमाह - सर्वो हि पुरोऽवस्थित इति । अस्यायमर्थः, पुरोवस्थिते इन्द्रियसम्प्रयुक्तेऽवस्थिते अवच्छिद्य स्थितः अवस्थितः, परिच्छिन्नः तस्मिन् विषये आरोप्येण सहैकज्ञानविषये विषयान्तरमध्यस्यतीति आत्मनोऽन्यगतज्ञानाविषयत्वेऽपि स्वगतज्ञानविषय२त्वमस्तीत्याशङ्क्य तथा सति स्वेनैव स्वं युष्मदिति ग्राह्यं स्यात् , तदभावान्नविषयत्वमात्रमित्याह - युष्मत्प्रत्ययापेतस्य चेति । प्रत्यगिति । इन्द्रियप्रेरकत्वान्नेन्द्रियकर्मत्वेन पराक्त्वमित्यर्थः । आत्मन इति । आप्नोतीति व्युत्पत्त्या अपरिच्छिन्नत्वान्न परिच्छेद इत्यर्थः । 
	विषये विषयान्तरस्याध्यासवदविषयात्मनि बुद्धिकर्तृत्वेन बुद्ध्यविषयाहङ्कारस्याध्यासः स्यादिति नेत्याह - न हीति । न ह्यविषयेऽध्यासोऽदृष्टपूर्वत्वादेव नात्मन्यसम्भवः ? इत्याह - सम्भवी वेति । अथवा ज्ञानं ज्ञानान्तरकर्मेति अविषये ज्ञाने अविषयज्ञानान्तरकर्मतया अध्यासो दृष्ट इत्याशङ्क्याह - सम्भवी वेति । इन्द्रियजन्यज्ञानविषयमात्रस्य परिच्छिन्नमात्रस्य जडमात्रस्य चारोप्यत्वात् तद्विपरीताजडापरिच्छिन्नाविषयात्मनोऽधिष्ठानत्वं सम्भवतीत्यभिप्रेत्याह - उच्यत इति । लोकेऽपि विषयतयाधिष्ठानशुक्तीदमंशे इन्द्रियजन्यज्ञानविषयत्वं परिच्छिन्नतया स्फुरितत्वं च विद्यते । तत्र केवलव्यतिरेकाभावात् स्फुरणजनकत्वेनान्यथासिद्धत्वाच्चेन्द्रियजन्यज्ञानविषयत्वमधिष्ठानत्वे प्रयोजकं न भवति । किन्तु परिच्छिन्नतया स्फुरितत्वमेव प्रयोजकम् । तदात्मन्यपि सम्भवति । अहङ्कारे अभिव्यक्तत्वेन परिच्छिन्नतया स्फुरितत्वादित्याह - न तावदयमिति । 
	नन्वहङ्काराध्यासे तदुपाधिकतया आत्मनः परिच्छिन्नतया स्फुरितत्वं, परिच्छिन्नतया स्फुरितत्वे १अहङ्कारस्याध्यास इतीतरेतराश्रयत्वं स्यादिति, तन्न, पूर्वकल्पनाहङ्कारसंस्कारावच्छिन्नतया        स्फुरिते अद्यतनाहङ्काराध्यासः अद्यतनाहङ्कारावच्छिन्नतया स्फुरिते तत्संस्काराध्यास इत्यनादित्वात् । अस्मत्प्रत्ययशब्देनात्मविषयं ज्ञानमुक्तमिति मन्वानश्चोदयति - ननु विषयिणश्चिदात्मनः कथं  विषयभाव इति । विषयित्वात् विषयत्वं न सम्भवति । चित्वाच्च जडे विद्यमानविषयत्वं न सम्भवतीत्यर्थः । 
	इदन्तासमुल्लेख्य इति । इदमिति प्रकाश्य इत्यर्थः । प्रकाश्यवैपरीत्यमाह - प्रकाश इति । एकस्यैव कण्डूयनकर्मत्वं कण्डूयनकर्तृत्वं चेति विरुद्धरूपद्वयसन्निवेशो दृष्टः इत्याशङ्क्याह – निरंशस्येति । 
	अस्मत्प्रत्ययत्वाभिमतोऽहङ्कार इति । आत्मनो व्यञ्जकतया तस्य परिच्छिन्नतया स्फुरितत्वे निमित्तं स्फटिकमणिकल्पमात्मन्यध्यस्तद्रव्यमस्मत्प्रत्य यः । न त्वात्मकर्मकज्ञानमित्यर्थः । नन्विदं रजतमितिवत् अध्यस्तत्वे	 अहमित्यत्रापि द्वैरूप्यावभासो वक्तव्य इत्यत आह - स चेदमनिदंरूपवस्तुगर्भ इति । स्वयंप्रकाशचैतन्येनाहङ्कारगतजाड्यतिरस्कारात् तस्मिन्नहङ्कारो गर्भितः । अहङ्कारेण चैतन्यगतस्वयंप्रकाशत्वतिरस्कारात् चैतन्यमहङ्कारे गर्भितमित्यर्थः । सर्वलोकसाक्षिक इति । सर्वलोकस्य प्राणिजातस्य साक्षिकः । स्वसाक्ष्यात्मना साक्षात्कृतोऽतो द्वैरूप्ये साक्षिप्रमाणमस्तीत्यर्थः । 
	अहमिति प्रतीयमानं इदमनिदंरूपत्वेन न साक्षात्कुर्मः इत्याशङ्क्य अहं दुःखीति दुःखरूपेण परिणाम्येकं वस्तु तदैव जिहासितदुःखधर्मितया नित्यप्रेमास्पदसुखात्मकमपरं वस्तु च प्रतीयते । तस्माद्वस्तुद्वयमवधानेन वीक्ष्य वदन्त्वित्याह – तमवहितचेतस्तयेति । अहं जानामीति ज्ञानरूपेण परिणामितया ज्ञानात्  द्रष्ट्टत्वाख्य१परिणामिचिद्रूपतया च वस्तुद्वयमस्तीत्यवलोक्य वदन्त्वित्याह - निपुण२मभिवीक्ष्येति ।  अहमिदं जानामीत्यत्राहङ्कारे बुद्धौ बोध्ये च युगपत् त्रितयसाधकत्वानुभवात्मना अनुस्यूतचैतन्यमहमिति व्यावृत्तरूपं चेति वा मते तदप्यवलोक्य वदन्त्वित्याह – निपुणतरमभिवीक्ष्येति । विषयसंविदाश्रय आत्मा, तत्राहमिदं जानामीति संविदाश्रयत्वेनावभासमानोऽहङ्कारः कथमिदमंशः स्यादिति चोदयति - ननु किमत्रेति । अहमित्यनुभव इति । अहमित्यनुभूयमानाहमाकार इत्यर्थः । देहस्यानाश्रय३वदनुभवानाश्रयोऽप्याश्रयवत् अवभासते । अतोऽहमाकारः इदमंश एवेति चोदयति - कथमिति । अहङ्कारस्यैव मुख्यं विषयसंविदाश्रयत्वमतस्तस्यैवात्मत्वं ; अयोव्यतिरेकेण दहनाश्रय वह्निदर्शनवत् अन्यस्य संविदाश्रयस्यादर्शनात् ४अतोऽत्र नेदं रूपमिति साधयितुं प्राभाकरस्य सिद्धान्तमुपन्यस्यति - प्रमातृ-प्रमेय-प्रमितय इत्यादिना । 
	तत्रात्मनोऽन्तःकरणगतचित्प्रतिबिम्बेनानुमेयतया सिद्धिः साङ्ख्यैरुक्ता । विषयस्य संवेदनगतविषयाकारप्रतिबिम्बेन अनुमेयतया सिद्धिः बौद्धैरुक्ता, ज्ञानस्य फलानुमेयतया सिद्धिः भाट्टैरुक्ता५, तान् व्यावर्तयति - प्रमातृ-प्रमेय-प्रमितय इति । विज्ञानाभेदाद्विषयस्यापरोक्षावभासं विज्ञानवाद्यभिमतं  व्यावर्तयति - प्रमेयं कर्मत्वेनेति। 
	आत्मनो मानसप्रत्यक्षकर्मतया अपरोक्षत्वं वार्तिककार-न्याय-वैशेषिकाभिमतं, प्रमितिस्त्वात्मनि गतासंयुक्तसमवायनिमित्तज्ञानान्तरादपरोक्षेति न्यायवैशेषिकौ, प्रमेयगता प्रमितिः संयुक्ततादात्म्यात् ज्ञानान्तरात् अपरोक्षेति वार्तिककारीयाः तान् व्यावर्तयति - प्रमातृप्रमिती पुनरिति । 
	आत्मप्रमित्योः स्वयंप्रकाशत्वे गौरवादात्मैव स्वयंप्रकाश इति नेत्याह - प्रमितिः, स्वयंप्रकाश इति । स्वयंप्रकाशत्वे हेतुमाह – प्रमाणफलमिति । प्रमाणफलत्वादित्यर्थः । प्रमितेर्विषयस्थत्वादेव जडत्वान्न स्वप्रकाशत्वमित्याशङ्क्य आत्मस्थानुभव एव प्रमितिरित्याह - प्रमितिरनुभव इति । आत्मस्थरूपेण अनुभव इति । विषयस्य १स्पष्टरूपेण प्रमितिरिति अनुभव एव द्विधोच्यत इत्यभिप्रायः । अतः हानोपादानोपेक्षाः प्रमाणफलमिति पक्षं व्यावर्त्य फलस्वरूपमाह - प्रमितिरनुभव इति । इतरत्प्रकाशत इति । प्रमातानुभवाश्रयत्वेन प्रकाशत इत्यर्थः । 
	संवेदनमेवार्थाकारमिति रूपेण प्रमाणमर्थोपलब्धिरिति रूपेण तदेवफलमिति सौगतमतं२ व्यावर्तयति - प्रमाणं तु प्रमातृव्यापार इति । अर्थेन्द्रियमन - आत्मनां संयोगाख्यचतुष्टयसन्निकर्ष इत्यर्थः । प्रमितिहेतोः (प्रमाख्य) प्रमातृव्यापारस्य प्रमातृप्रमितिप्रमेयकोटिषु निवेशाभावादसिद्धिः स्यादित्याशङ्क्य प्रमितिलिङ्गेनानुमेयतया सिद्धिरित्याह - फललिङ्गो नित्यानुमेय इति । अहमिदं जानामीत्यत्र अनात्मविषयानुभवातिरिक्तमात्मविषयमपि ज्ञानमस्तीति नेत्याह - तत्राहं इदं जानामीति । आत्मा त्विति । अहमिदमनुभवामीति विषयफलसम्बन्धित्वेन आत्मनोऽवभासमानत्वं विषयानुभवाश्रयत्वबलान्नात्मविषयज्ञानव्यापारादित्यर्थः । 
	आत्मा कर्मत्वेनावभासते अवभासमानत्वादनात्मवदिति भाट्टश्चोदयति - ननु नायमिति । अहमुल्लेखः, अहमवभासः । आत्मावभास इत्यर्थः । एकस्यानात्मनः एकस्यां क्रियायां कर्तृत्वेन गुणभावः, कर्मत्वेन प्राधान्यं च अनुक्तमिति तत्राह – तस्मिंश्चेति । ज्ञातृत्वेन प्रमातृत्वमिति । ज्ञानक्रियाशक्तिमदिति विशेषरूपेण प्रमातृत्वमित्यर्थः । 
	कर्मतया आत्मावभासकत्वात् आत्मविषयज्ञानमपि घटज्ञानवदिदं प्रत्ययः स्यादित्याशङ्क्य प्रथमं जडाकारमवलम्ब्य तदवच्छिन्नसद्रूपात्मनि पर्यवसानात् घटादिज्ञानस्यैव इदंप्रत्ययत्वं, अहमिति प्रत्ययस्य तु आत्मा साधारणं ज्ञात्राकारं विषयीकृत्य पश्चाद्घटादिसाधारणद्रव्याकारे पर्यवसानादहंप्रत्ययत्वमित्याह – प्रमातृप्रमेयनिर्भासरूपत्वादहंप्रत्ययस्येति । अनंशत्वादिति । द्रव्यरूपस्य आत्मानात्मसाधारण्यात् आत्मत्वायोगात् , आत्मासाधारणस्य १ज्ञानरूपस्य निरंशत्वात् तत्र न कर्तृकर्मव्यवस्थेत्यर्थः । अपरिणामित्वादिति । ज्ञानरूपस्य२ निरवयवस्य युगपत् ज्ञानद्वयपरिणामायोगादित्यर्थः । प्रमेयस्य चेति । ग्राहकरूपस्य संविदाश्रयत्वेन स्वयंप्रकाशत्वेन च सिद्ध्यनभ्युपगमादसिद्धत्वायोगाच्च कर्मतया सिद्धिर्वक्तव्या, तथा सत्यनात्मत्वमित्यर्थः । नीलादिज्ञानफलमित्यत्र ज्ञानशब्देन ज्ञायतेऽनेनेति व्युत्पत्त्या चतुष्टयसंनिकर्षाख्यसामग्र्यभिधानमिति द्रष्टव्यम् । 
	अहङ्कारस्य अनात्मत्वं साधयितुमात्मनः स्वयंप्रकाशत्वसाधनाय विकल्पयति - अत्रेदमिति । उभयस्यपि स्वयंप्रकाशत्वे कल्पनागौरवं प्रसज्येत, तत्परिहारार्थं एकः स्वयंप्रकाश इति पक्षमाह - किमात्मा चैतन्यप्रकाश इति । अनुभवस्य जडत्वे जगतः आन्ध्यप्रसङ्गपरहारार्थं पक्षान्तरमाह - उत सोऽपि इति । ३पुनरिति । कल्पनागौरवं प्राप्तं परिहर्तुं अन्यं पक्षमाह - अथवा स एव चैतन्यप्रकाश इति । ज्ञापनव्यवधानेन विषये प्रकाशादिव्यवहारनिमित्तचक्षुषो जडत्वमस्तु, अव्यवधानेन विषये प्रकाशादिव्यवहार-निमित्तत्वात् प्रमाणफलस्य स्वयं प्रकाशत्वं वक्तव्यमन्यथा विश्वस्यानवभासः स्यादित्याह - ४जडरूपे प्रमाणफल इति । तद्बलेनेति । जडानुभवबलेनेत्यर्थः । चित्स्वभावस्यात्मनो जडरूपानुभवापेक्षया चेतयितृत्वे दृष्टान्तमाह – प्रदीपेनेवेति । 
	तन्न, स्वयं चैतन्येत्यादेरयमर्थः, चित्स्वभावस्यान्याधीनतया प्रकाशमानत्वं न सम्भवति । विषयप्रमा(लक्षणाय)प्रवणेनात्मनः५ प्रकाशमानत्वं च न सम्भवति । चैतन्यस्याचेतनेन प्रकाशमानत्वमपि न सम्भवति । चिद्रूपात्मनो जडानुभवनिमित्ततया विषयोपरागे सति आत्मचैतन्येन विषयस्यावभासमानत्वं विना जडानुभवादेव अवभासमानत्वं च न सम्भवति इति प्रमाणफलस्य प्रदीपवज्जडत्वाङ्गीकारात् , तस्याव्यवधानेन विषये प्रकाशत इति व्यवहारहेतुत्वाभावात् , तेन चेतयत इति जन्यानुभवान्तरं वक्तव्यम् । तस्यापि जडत्वात् तेन चेतयत इत्यनुभवान्तरमित्यनवस्थेत्याह - किञ्च प्रमाणफलेन चेदिति । 
	विशेषहेतुर्वाच्य इति । आत्मानुभवयोः चिद्रूपत्वाविशेषेऽपि आत्मनः स्वयंप्रकाशत्वे विशेषहेतुर्वाच्य एव, न कदाचिदप्युक्तो भवतीत्यर्थः । घटापरोक्ष्यवदात्मापरोक्ष्यमपि ज्ञानाधीनमिति, नेत्याह - न हि चैतन्यस्वभावः सन्निति । प्रदीपस्य स्वोत्पत्त्यर्थं प्रदीपान्तरापेक्षा विद्यत इत्याशङ्क्य विशिनष्टि - प्रकाशन इति । अनुभवस्य क्रियात्वद्रव्यत्वयोरसम्भवात् गुणत्वे वक्तव्ये सवितृप्रकाशवत्तस्य स्वधर्म्यात्मत्वं सत्तायामव्यभिचारात् आत्मस्वरूपतैवेत्यात्मैव चिद्रूपप्रकाशः स्यादित्याह – अनिच्छतोऽपीति । आत्मनोऽन्यत् कादाचित्कद्रव्यमनुभव इति नेत्याह - न तदतिरिक्तेति । 
	जन्यानुभवस्याजन्यात्मातिरिक्तत्वमस्तीति शङ्कते - कथमिति । अनुभवस्य स्वतो भेदाभावेन देशकालानवच्छेदादात्मस्वरूपतैव न जन्यत्वमित्युपपादयति - प्रमाणजन्यश्चेदित्यादिना । अनुभवभेदे सति तेष्वनुभव इत्येकशब्दप्रयोगहेतुत्वेन अनुभवत्वं नाम सामान्यं वक्तव्यम् । तच्च सामान्यं किं जडं चित्स्वभावं वा, जडं चेन्नानुभवगतं स्यात् चैतन्यं चेत् अनुभवस्वरूपत्वादेव नानुभवगतत्वम् । अतः सामान्याभावाच्च नानुभवभेद इत्येकात्मैकानुभव१ २इत्याह - सर्वानुभवानुगतं चेति । 
	विनष्टपीतसंविदपेक्षया स्थितनीलसंविदो भेदोऽस्तीत्याशङ्क्य स्थिताभेदाद्विनष्टत्वमसिद्धमित्याह - ननु विनष्टाविनष्टत्वेनेति । नीलसंविदो जन्यत्वात् पीतसंविदो विनष्टतेत्याशङ्क्याह - सा च जन्यत्व इति । भेदाभावसाधनेन सुगतभाषापि निरस्तेत्याह – एतेनेति । 
	चित्प्रकाशस्य स्वरूपभेदोऽस्ति चेत् भेदस्य प्रकाशाभेदात् प्रकाशेन भवितव्यम् , अप्रकाशनं तु भेदाभावादेव न सादृश्यादित्याह - न हि चित्प्रकाशस्येति विभ्रमः स्यादिति । अभेदभ्रमः स्यादित्यर्थः । अभिहितं तत्राप्रकाशने प्रमाणमिति । अप्रकाशनहेत्वविद्यायां प्रमाणमुक्तमित्यर्थः । संविदः सादृश्या प्रतिबद्धभेदावभासाः, स्थायिप्रकाश इति बुद्धिवेद्यत्वात् ज्वालावदित्याशङ्क्याह - न हि सामान्यतो दृष्टमिति । पूर्वापरसंविदेकरूपानुभवो भेदस्य च भावे प्रकाशेन भवितव्यमित्यनुभवयुक्ती दर्शित इत्याह - दर्शिते चेति । आत्मचैतन्यस्य नित्यस्य कथं विषयानुभवत्वमिति तदाह - तस्माच्चित्स्वभाव इति । १उपधीयमान इति । घटाद्युपाधिना ज्ञायमानो गम्यमानो व्याप्यमान उपाधिना अवच्छिद्यमान इत्यर्थः । 
	सर्वगतात्मचैतन्यस्य आकाशादिप्रमेयैरवच्छिन्नतया कार्‌त्स्न्येनानुभवरूपेणैव उपयुक्तत्वात् आकारान्तराभावात् आत्मशब्दार्थत्वं न सम्भवतीत्याशङ्क्य कृत्स्नोपाधिविनिर्मुक्तं तदेवात्मादिशब्दवाच्यं  भवतीत्याह – अविवक्षितोयाधिरिति । 
	आत्मस्वरूपचैतन्येन विषयोपरागात् विषयानुभवशब्दितेन आत्मा प्रकाशत इत्युक्त्या विषयानुभवाश्रयकोटितया आत्मा सिध्यतीति त्वयोक्तं तत्तथैवेत्याह पूर्ववादी - बाढमिति । अत एवेति । विषयानुभवाश्रयतया सिद्धस्यात्मत्वादेवेत्यर्थः । अहमनुभवामीत्यहङ्कारस्य विषयानुभवाश्रयत्वप्रतीतेः अहङ्कार एवात्मतयाऽनिदंरूपो नान्य इत्याह - विषयानुभवनिमित्त इति । योऽहङ्कारः सोऽनिदमात्मको वर्णित इत्युद्देश्यविधेयभावोऽत्र द्रष्टव्यः । 
	विषयानुभवशब्दितेन आत्मस्वरूपचैतन्येनाहङ्कारस्य सिद्धिरस्त्येव, न तु चैतन्याख्यानुभवाश्रयत्वमनिदंरूपत्वं चास्ति । चैतन्याख्यानुभवस्य आत्मस्वरूपतया तन्निष्ठत्वात् अहङ्कारनिष्ठत्वा भावात् इत्याह – सत्यमेवमिति ।  अहङ्कारस्यानुभवाश्रयत्वप्रतीतेः अनुभवस्तन्निष्ठ एवेत्याशङ्क्य अयो दहतीत्यत्रायस इवानाश्रयत्वेऽपि प्रतिभासः स्यादित्याह – किन्त्विति । अनयोः व्यतिरेकेण दहनाश्रयवह्निदर्शनवत् अहङ्कारव्यतिरिक्तात्मादर्शनात् , अहङ्कारस्यैवानुभवाश्रयत्वमात्मत्वं चेत्याशङ्क्य, सुषुप्तावात्मनि सत्येवाहङ्कारस्याभावात् न तस्यात्मत्वमित्याह - तथा सति अहमुल्लेखः स्यादिति । अहङ्कारः स्यादिति च भासः स्यादित्यर्थः । 
	विषयानुभवाभावादहङ्कारस्य सुषुप्तावनवभासः न त्वहङ्काराभावादिति चोदयति - कथमिति । विषयानुभवाभावोक्त्या चैतन्याभावो वक्तुं न शक्यते चैतन्यस्यात्मस्वरूपतया नित्यत्वोक्तेः चैतन्यस्य नीलादिविषयसम्बन्धाभावोक्तौ न तेनात्मत्वाभिमताहङ्कारस्य अप्रतीतिः । नीलसम्बन्धस्यात्मसिद्धिहेतुत्वाभावादित्याह - नीलानुषङ्ग इति । नीलाभोग इति नीलसिद्धिरित्यर्थः । 
	अहमित्यात्मावभासत इति । आत्मा त्वहमित्यवभासते । अतः इदमित्यवभास्यनीलसिद्धिहेतुः नीलानुषङ्गो नात्मसिद्धिहेतुरित्यर्थः । दर्शनक्रियाव्याप्तद्रष्ट्राकारस्य अहमित्यवभास्यत्वात् तदभावादहमित्यनवभासः सुषुप्त इत्याशङ्क्य तस्य सप्रतियोगिकत्वेन अनात्मत्वान्नाहमित्यवभास्यत्वम् । अतोऽहङ्कारस्य केवलस्याहमित्यवभास्यत्वात् तस्य सुषुप्तेऽवस्थानेऽहमित्यवभासेन भवितव्यमित्याह - तत्र यदि नामेति । विषयानुषङ्गो नाम आत्मस्वरूपचैतन्यस्य विषयसम्बन्धः । स एव विषयानुभव इति द्रष्टव्यम् । 
	जाग्रदवस्थायामहमिति प्रतीयमानं चिन्मात्रमेव । तत्सुषुप्तावप्यनुभूयत एव । अतोऽहमिति प्रतिपन्ने किञ्चित्सुप्तावननुभूतं नास्तीति चोदयति - न त्वहमिति । भोक्तृत्वमिति । भोक्तृत्वशब्देन चिन्मात्रमुच्यते, जाग्रत्यहमिति प्रतिपन्नचिन्मात्रस्य सुषुप्ताववभासेऽहमित्यवभासः स्यात् इत्याशङ्क्य नीलादिसम्बन्धाख्यविषयानुभवाभावान्नाहमिति प्रतिभासप्रसङ्गः सुषुप्त इत्याह - तदभावे कथमिति । 
	जाग्रत्यहमिति प्रतीतं चिन्मात्रं चेत् सुषुप्तावपि प्रतीयमानमहमिति प्रतीयादित्याह - नैतत् सारमिति । उपाधिपरामर्श इति । चैतन्यस्य  नीलादिविषयोपरागे सतीत्यर्थः । तत्परामर्शो हि तत्सिद्धिनिमित्त इति । नीलाद्युपरागो नीलादिसिद्धिहेतुरित्यर्थः, न स्वरूपसिद्धये हेतुरिति । सिद्धिहेतुरित्यर्थः । स्वमाहात्म्येनैव तु स्वरूपसिद्धिरिति । स्वयंप्रकाशतया चिद्रूपात्मसिद्धिरित्यर्थः । दृशिस्वरूपत्वाविशेषादिति । सुषुप्तौ प्रतीतचिद्रूपस्य जाग्रत्यहमिति प्रतीतचिद्रूपस्य चेत्यर्थः । उत्थितस्याह१मित्युत्पन्ना प्रतीतिः सुषुप्तावनुभूताहङ्कारस्य स्मरणमिति नेत्याह - ह्यस्तन इवेति । पूर्वस्मिन् दिने अहमित्यभिमन्यमान एवासमिति स्मर्यमाणवदित्यर्थः । अविनाशिनः संस्काराभावादिति । संस्कारसाधकात्मचैतन्यस्याविनाशान्न संस्कारजन्मेत्यर्थः । 
	विषयानुभवाश्रयतया सुषुप्तावहङ्कारस्य सिध्यसम्भवेऽपि उत्थितस्य परामर्शसिद्ध्यै१ सौषुप्तिकसुखानुभवाश्रयतया अहङ्कारः सिद्ध इति चोदयति - नन्वस्त्येवेति । सुषुप्तौ सुखानुभवाय सुखहेतुविषयानुभवोऽपि वक्तव्य इति नेत्याह – नात्मनो-ऽन्यस्येति । अस्तीति । उत्थितस्य परामर्शाख्यस्मरणरूपसुखावमर्शः दुःखाभावनिमित्त इति । उत्थितस्य दुःखास्मरणेन अनुमितदुःखाभावे सुखमहमस्वाप्समिति व्यपदेश इत्यर्थः । 
	सुखशब्दस्य मुख्यसुखविषयत्वमभ्युपेयमिति शङ्कते २कथमिति । स्वप्ने दुःखानुभवे सति उत्थितस्य दुःखस्मृतिर्यथा जायते तद्वत् सुषुप्तेऽपि दुःखानुभवे सति उत्थितस्य दुःखस्मरणेन भवितव्यम् । अतः स्मरणाभावेन दुःखाभावमनुमाय तस्मिन् सुखव्यपदेश इति मत्वाह - स्वप्ने तावदिति । तदभावादिति । दुःखस्य तदनुभवस्य चाभावादित्यर्थः । सुप्तः सुखमिति । सुखं सुप्त इत्यन्वयः । विशेषत इति । गानसुखं पानसुखमिति विशेषतः स्मर्येतेत्यर्थः । सुषुप्तौ न किञ्चिन्मया चेतितमित्युत्थितस्य व्यपदेशात् सुखस्यानुभूतत्वं नास्तीत्याह – व्यपदेशोऽपीति । 
	सुषुप्तौ सुखानुभवसद्भावे लिङ्गमस्ति, उत्थितस्य प्रसन्नेन्द्रियत्वादीति तत्राह - यत्पुनः सुप्तोत्थितस्येति । अनुभूतं चेत् सुखं स्मर्येतेति । भोजनसमनन्तरं पीनत्वाद् भुक्तं मयेत्यनुमानं विहाय सुखं भुक्तमिति स्मरणमेव यथा तथात्रापि स्मरणेनैव भवितव्यमिति भावः । 
	सुषुप्ते भावरूपसुखानुभवश्चेत्३ सुखस्यभूयस्त्वाल्पत्ववैषम्यादङ्गलाघवतदभावावनुपपद्येते । दुःखाभावमात्रेत्वभावस्य स्वरूपवैषम्याभावात् कथं कस्यचिदङ्गलाघवं कस्यचिन्नेति एतदुपपद्यत इति चोदयति - यद्येवमिति । व्यापारोपरम इति । व्यापारस्य पुनरपि झटिति व्यापारोत्पादकसंस्कारस्य चोपरम इत्यर्थः । अनुमितदुःखाभावे उत्थितस्य सुखमहमस्वाप्सम्’ इति व्यपदेश इत्येतत् परमतमाश्रित्यो१क्तमिति द्रष्टव्यम् । मतमागमयितव्यमिति । आत्मा स्वयंप्रकाशोऽहङ्कारश्चात्मव्यतिरिक्त इति मतमागममूलं कर्तव्यमित्यर्थः । 
	तर्ह्यहङ्कारस्योपादाननिमित्तस्वरूपप्रमाणकार्यादि सर्वं वक्तव्यमिति तत्राह - तदुच्यत इत्यादिना । तत्रापि `येय' मित्यादिना उपादानमविद्येति निर्दिशति । वाच्यवाचकरूपेण परिणामसमर्थमित्याह - नामरूपमिति । पत्रपुष्पादिरूपेण परिणामशक्तीः स्वात्मन्यन्तर्भाव्य यथा बीजमवतिष्ठते, तद्वद् विविधप्रपञ्चरूपेण  परिणामशक्तीः पूर्वप्रपञ्चविनाशजन्यसंस्कारांश्च स्वात्मन्यतर्भाव्य अवस्थितबीजावस्थामाह – अव्याकृतमिति । विद्यानिवर्त्येत्याह – अविद्येति । अनुपपन्ननिर्वाहिकेत्याह – मायेति । उपादानकारणमित्याह – प्रकृतिरिति । आच्छादनरूपमित्याह – अग्रहणमिति । शब्दादिहीनतया इन्द्रियाद्यविषयमित्याह – अव्यक्तमिति । स्वाश्रयमेव विषयीकरोतीत्याह - तम इति । स्वातिरिक्तनिमित्तानपेक्षमित्याह – कारणमिति । स्वस्मादीषद्विभक्तस्वकार्यं स्वतावन्मात्रं करोतीत्याह - लय इति । लीयतेऽस्मिन् इति लय इति विग्रहः । आत्मपरतन्त्रेत्याह – शक्तिरिति । स्वाश्रयात्मनः स्वस्वभावे प्रबुद्धे निवर्त्यत२ इत्याह – महासुप्तिरिति । स्वाश्रयात्मानमेकमनेकमिव करोतीत्याह – निद्रेति । ज्ञानातिरेकेण स्वतोऽन्यतो वा न नश्यतीत्याह – अक्षरमिति । व्यापीत्याह – आकाशमिति । निवृत्तेः पुमर्थत्वाय निवर्त्याविधायाः अनर्थहेतुत्वमाह - चैतन्यस्य स्वत एवेति । अविद्याकर्मपूर्वप्रज्ञेति । भ्रान्तिः, कर्म, पूर्वानुभवसंस्कार इत्यर्थः । 
	३एवंरूपमज्ञान किमर्थमित्याशङ्क्य, सुषुप्ते आत्मनोऽद्वयरूपाच्छादकत्वाय प्रपञ्चसंस्काराश्रयत्वाय चेत्याह - सुषुप्ते प्रकाशाच्छादनेति । परमेश्वराधिष्ठितत्वलब्ध इति । अविद्यायां चैतन्यैक्याध्यासः अहङ्कारस्य निमित्तकारणमित्यर्थः । विज्ञानक्रियाशक्तिद्वयाश्रय इति स्वरूपं दर्शयति । कार्यं दर्शयति - कर्तृत्वभोक्तृत्वैकाधार इति । प्रमाणं दर्शयति - कूटस्थचैतन्यसंवलनसञ्जातज्योतिरिति । चैतन्ये अध्यासः संवलनमुच्यते । अध्यस्ताहङ्कारेऽभिव्यक्तं चैतन्यं यत् तज्ज्योतिरित्युच्यते । तेन ज्योतिषा सिध्यतीत्यर्थः । स्वयं प्रकाशमान इति । स्वसत्तायां प्रकाशाव्यभिचारीत्यर्थः । अहङ्कारस्यानुमेयत्वं नैयायिकाद्यनुमतं व्यावर्तयति - अपरोक्ष इति । 
	यत्सम्भेदादिति । आत्मनि सर्वातदारोपनिमित्तं कार्यान्तरमाह - कूटस्थचैतन्य इति । अविकारिचैतन्य इत्यर्थः । आत्मधातुरिति । आत्मतत्वमित्यर्थः । क्रमुकताम्बूलादिशबलेन सत्यलौहित्योत्पत्तिवत् अहङ्कारचैतन्ययोः शबलेन सत्यकर्तृत्वाद्युत्पत्तिः कस्मान्न स्यात्? इत्याशङ्कां व्यावर्तयति - मिथ्यैवेत्येवकारेण । किमिति तर्हि सुषुप्ते न स्यादिति अत आह - स च सुषुप्त इति । संस्कारनिर्मितह्यस्तनप्रपञ्चो विलीन इत्याह - समुत्खातेति विशेषणेन । कुतस्त्यः कुत्र भवः? क्वापि नास्तीत्यर्थः । तर्हि अविद्या स्वस्मिन्नाश्रितधर्मलक्षणावस्थापरिणामत्रयवत्तया अहङ्कारनिर्भासरूपात् साक्ष्यात्मनोऽन्यतया प्रधानाख्यप्रकृतिरूपेणाहङ्कारस्य कारणं, नात्मन्यध्यस्ततयाऽविद्यात्वेनेति साङ्ख्यचोद्यमनूद्यपरिहरति - न चैवं मन्तव्यमिति । तत्र महदादिकार्यरूपेणावस्थानं धर्मपरिणामः तस्यैव धर्मस्य क्रमेणानागतवर्तमानातीतरूपापत्तिलक्षणपरिणामः, अवस्थापरिणामस्त्वतीतमतीतरतरमतीततमम् , अनागतमनागततरमनागततममिति । तत्रैवाद्यतनचिरन्तनाद्यवस्थापत्तिरिति द्रष्टव्यम् । आत्मनोऽन्यस्वतन्त्र-प्रकृतिकार्यत्वे सति अहङ्कारादेरिदमिति पृथक्त्वे१नावभासः स्यात् , अहमित्यात्मतयावभासो न स्यादित्याह - तथा सतीति । अहंकृतिरित्यहंप्रत्ययविषयभूतात्मोच्यते । भोक्तृत्वादिः, अहङ्कारादिरित्यर्थः । तद्विशेषः स्वतन्त्रप्रकृतेर्विशेषः कार्यमित्यर्थः । 
	बुद्धिसुखदुःखेच्छादिधर्म्यहङ्कारस्य चात्मनैक्यावभासाभ्युपगमे तस्यैवात्मत्वमस्तु, नात्मनः पृथग्भूतो नैयायिकाद्यभिमतमनोव्यतिरिक्तोऽहङ्कारो नामास्तीत्याशङ्क्याह - स च परिणामविशेष इति । नन्वात्मन एव विज्ञानरूपेण क्रियारूपेण च परिणामशक्तिद्वयं किं न स्यादित्याशङ्क्य निरवयवसर्व१गतासङ्गस्य परिणामासम्भवात् मिथ्यैव परिणामतच्छक्तिरित्याह – तेनान्तःकरणोपरागनिमित्तमिति । 
	कुसुमगतमेव सत्यलौहित्यं स्फटिकादविविक्तं भातीत्यख्यातिवादी चोदयति - कथं पुनरिति । प्रतिस्फालिता इति । स्फाटिकस्य तेजोद्रव्यत्वात् ततः प्रतिहता यदि जपाकुसुमं गच्छेयुरित्यर्थः । तदेव जपाकुसुममेव लोहितं गृह्णातीत्या२शङ्क्य, तर्हि संनिवेशविशिष्टं पुष्पं लोहितमिति ग्राह्येयुरित्याह – विशिष्टसंनिवेशमिति । दोषबलादिन्द्रियस्य कुसुमसंयोगाभावात् न संनिवेशग्रहणमिति, नेत्याह - न हि रूपमात्रनिष्ठ इति । रूपमात्रं स्फटिके प्रतिबिम्बितं स्फटिकात्मना भातीत्यन्यथाख्यातिवादी वदति, तन्नेत्याह - नापि स्वाश्रयमिति । 
	लौहित्यगुणाश्रयद्रव्यप्रभावद्द्रव्यस्य स्फटिके व्याप्त्यङ्गीकारात् तद्द्वारेणागतं    रूपं स्फटिकात्मना भातीति चोदयति - नन्वभिजातस्येवेति । कुलीनस्यासङ्करस्येत्यर्थः । स्फटिकसंसृष्टं लौहित्यं संसर्गस्य मिथ्यात्वात् तद्विशिष्टरूपेण मिथ्येत्याह - तथापि स्वयमलोहित इति । लौहित्यस्य न स्फटिकसंसर्गावभास इत्यख्यातिवादिनो मतं ददाति -   अथ प्रभैवेति । शौक्ल्यमपि तर्हीति । संयुक्तसमवायस्य संयोगस्य वा विद्यमानत्वादिति भावः । प्रभयापसारितमिति । लौहित्याख्यविरोधिगुणया प्रभयेत्यर्थः । १न रूपिसंयोगादिति । रूपिप्रभासंयोगानां न चाक्षुषत्वमित्यर्थः । `जपाकुसुमं प्रभावत् रक्तत्वात् पद्मरागादिवत्' इत्याशङ्क्याह - यथा पद्मरागादिप्रभेति । निराश्रयपीतिमाश्रयमण्यवच्छेदकदेशाद्देशान्तरं व्याप्य मां प्रति समागच्छतीति प्रतीयत इत्यर्थः । अहङ्कारोपराग इत्यत्र आत्मनि कर्तृत्वाद्यनर्थारोपहेतुरित्यध्याहारः । नाहङ्कारस्यानर्थहेतुत्वं `भिद्यते हृदयग्रन्थि२' रिति हृदयग्रन्थेरनर्थहेतुत्वस्य श्रुत्यवगतत्वादिति तत्राह - ततः सम्भिन्न इति । 
	आत्मा स्वात्मन्यारोपिताहङ्कारं तद्धर्मादिनावभासयेत् , उपरक्तत्वात् स्फटिकादिवत् इति तत्राह – जडरूपत्वादिति । आत्मनो विज्ञानव्यापारशून्यत्वाज्जाड्यादिविशेष इति तत्राह – व्यापारविरहिणोऽपीति । तद्बलात् प्रकाशत इति । चित्संसर्गबलादहङ्कारादिः प्रकाशत इत्यर्थः । 
	तेन लक्षणत इति । ज्ञानक्रियाव्यवधानमन्तरेण चैतन्यकर्मत्वादेवाहङ्कारस्यार्थस्वभावतः इदंरूपता कथ्यते, न प्रतिभासत इत्यर्थः । ज्ञानक्रियाव्यवधानेन सिद्धः प्रतिभासत इदंरूपो विषय इत्याह - व्यवहारतः पुनरिति । अत्र व्यापारपूर्वको यस्य परिच्छेदः स एव व्यवहारतः पुनरिदमात्मको विषय इति पूर्वमन्वयः । आत्मनो देहघटादिविषयज्ञानव्यापारो नास्तीत्याशङ्क्याह - तद्व्यापारेण व्याप्रियमाणस्यैवेति । देवदत्तव्यापारेण यज्ञदत्तो व्याप्रियमाण इव यथा न भवति, तद्वत् अहङ्कारव्यापारेणात्मनो व्यापारवत्ता न युक्तेत्याशङ्क्याह - तदात्मन इति । परिणाम्यहङ्कारैक्ये आत्मनोऽपि परिणामित्वं प्राप्तमिति ; नेत्याह – मिथ्येति । व्यापारशक्तिमत्वाभावे व्यापाराश्रयत्वं न सम्भवतीत्यशङ्क्य शक्तिमदहङ्कारापोधिकत्वेनात्मन्यपि शक्तिरध्यस्तेत्याह – यदुपरागादिति । अहङ्कर्तृत्वमिति । व्यापार३जनक शक्तिमत्वमित्यर्थः । अहङ्कारस्य शक्तिमत्वं यथा स्वत एव स्यात् तद्वदात्मनोऽपि शक्तिः स्वत एवास्त्वित्याशङ्क्य चित्स्वरूपस्य वास्तवशक्तिमत्वं न सम्भवतीत्याह – अनिदमात्मन इति । 
	अहङ्कारसाक्षिणोर्मध्ये अज्ञानव्यवधानात् प्रतिभासत इदं रूपं स्यादिति तत्राह - अत एवाहमिति । अज्ञानमात्रव्यवधानातिरिक्तज्ञानक्रियाव्यवधानाभावादेवेत्यर्थः । अर्थत इदंरूपत्वेऽपि तथा प्रतिभासाभावे दृष्टान्तमाह – दृष्टश्चेति । ननु १तत्त्वविमर्शेऽपि मृण्मयव्यवहारो न जायते । इह तु विमर्शेऽपि युष्मदर्थता व्यवह्रियते, अतो नायं दृष्टान्त इत्यत आह – व्युत्पन्नमतयस्त्विति ।  विमर्शेऽहङ्कारस्य युष्मदिति व्यवहारमपि सुलभं न मन्यन्त इत्यर्थः । अत एवेति । विमर्शेऽपि युष्मदिति व्यवहारस्य दुर्लभत्वादेव, गुरुतरयत्नवता लभ्यत२ ...... -मुक्तमित्यर्थः । 
	यदि स्फटिकोदाहरणेन आत्मन्यनात्मा३ध्याससिद्धिः तर्हि श्रुतिषु दर्पणजलाद्युदाहरणं किमर्थमिति तत्राह – यत्पुनरिति । ब्रह्मणो वस्त्वन्तरभावे किं ब्रह्मणः कल्पितत्वमिति, नेत्याह – किन्त्विति । विपर्ययस्वरूप४तेति । संसारिरूपतेत्यर्थः । प्रत्यङ्मुखताभेदावभासाभ्यां प्रतिबिम्बस्य बिम्बाद्वस्त्वन्तरत्वमिति चोदयति - कथं पुनस्तदेव तदिति । एकस्वलक्षणत्वावगमादिति । एकस्वरूपलक्षणत्वेन मदीयमिदं मुखमिति दर्पणगतमुखव्यक्तेः स्वग्रीवास्थमुखव्यक्त्यैक्यप्रत्यभिज्ञानादित्यर्थः । ययोरेकस्वलक्षणत्वं तयोरैक्यं दृष्टमिति व्याप्तिमाह -     यथा बहिःस्थितो देवदत्त इति । छायातद्वतोरेक स्वलक्षणत्वाभावान्नानैकान्तिकतेति भावः । 
	अर्थादिति । वस्त्वन्तरत्वानुपपत्त्येत्यर्थः । दर्पणस्य मुखाकारेण परिणामे स्पर्शेन्द्रियेण निम्नोन्नततया गृह्येत, न तथा गृह्यते, इत्याशङ्क्याह - गर्भित इति । विरुद्धपरिणामित्वादिति । मुद्रायामुन्नतं प्रतिमुद्रायां निम्नं भवति । मुद्रायां निम्नं प्रतिमुद्रायामुन्नतं भवति, न तथा बिम्बप्रतिबिम्बयोरिति । १प्रतिमुद्रायां विरुद्धपरिणामित्वमित्यर्थः । संश्लेषाभावादिति । ग्रीवास्थमुखेन दर्पणस्य संश्लेषाभावादित्यर्थः । तदपायेऽपीति । बिम्बासान्निध्याख्यनिमित्तापायेऽपीत्यर्थः । 
	हस्तसंयोगाख्यनिमित्तापाये प्रसरणाख्यकार्याभावो दृष्टः पुनः संवेष्टनदर्शनादिति । नेत्याह - न खलु संवेष्टित इति । तत्क्षणमेव संवेष्टत इति,       अतः प्रसारणमपगच्छतीति भावः । संस्काराद्विरुद्धसंवेष्टनकार्योदयात् पूर्वप्रसारणकार्यविनाशः, न निमित्तापायादित्याह – यतश्चिरकालसंवेष्टनेति । वेष्टनसंस्कारक्षयपर्यन्तमनुवृत्तप्रसारणनिमित्तापगमेऽपि विरोधिसंवेष्टनानुदये प्रसारणं नापगच्छति । अतो विरोधिकार्योदयादेव प्रसारणनाश इति निर्णय इत्याह - तथा च यावत्संस्कारक्षयमिति । 
	तर्हीहापि समतलत्वसंस्कारात् समतलत्वाख्यविरोधिकार्योदये प्रतिबिम्बापायः स्यात् इत्याशङ्क्य उत्पन्नमात्रे२ दर्पणे उत्पत्तेरूर्ध्वं सदा मुखसन्निधेः समतलत्वसंस्काराभावादेव समतलत्वपरिणामायोगात् तत्र प्रतिबिम्बापायो बिम्बापायादेव स्यात् , तन्न युक्तं परिणामपक्ष इत्याह -  एवं चिरकालेति । 
	ग्रीष्मकाले विकासावच्छेदकाहरपेक्षया मुकुलावच्छेदकरात्रेरल्पत्वात् विकाससंस्कारस्य प्राचुर्यात् तदभिभवेनाल्पतर (संस्कारात्३मुकुलसंस्कारात् मुकुलोत्पत्तियोगात् मुकुलोदयात् विकासनाशायोगात् निमित्तापायादेव विनाश इत्याशङ्क्य, सत्यम्, संस्कारान्मुकुलानुदयेऽपि नालद्वारेण पद्मदलानुप्रवेशिजलबिन्दुभिः ४पार्थिवावयवसङ्करैः मुकुलोदयात् विकासनाशः न निमित्तापायादित्याह - यः पुनरित्यादिना । निमित्तापाय एव विकासापायस्य मुकुलस्य च निमित्तमिति तत्राह -  तदुपरम इति । पार्थिवावयवस्य ५व्यापारोपरमे सति निमित्तापाये मुकुलतानुपलब्धेरित्यर्थः ।
	तर्हि संस्कारातिरिक्तहेत्वन्तरेण समतलत्वोत्पत्त्या प्रतिबिम्बापगमः न बिम्बापायादिति नेत्याह - नादर्शे पुनरिति । कारुकर्मादि नास्तीत्यर्थः । मदीयमुखमिति प्रत्यभिज्ञयैकत्वमवगतमिति नेत्याह – शुक्तिरजतस्येति । मदीयं रजतमिति दर्शनादित्यर्थः । बाधदर्शनादिति । नेदं रजतमिति रजतस्वरूपबाधदर्शनात् नात्र रजतं किन्तु तदिदं रजतमिति १सत्यरजतेन एकत्वप्रत्यक्षिज्ञाऽभावाच्च मिथ्यात्वमित्यर्थः । नेह बाधो दृश्यत इति । नेदं मुखमिति स्वरूपेण न बाध्यते । किन्तु नात्र मुखं २मदीयमेवेति प्रत्यभिज्ञायत इत्यर्थः । दर्पणापगमे मुखस्यापगमात् मुखं नास्तीति मुखस्य स्वरूपेण बाधो दृश्यत इत्याशङ्क्य तदसन्निधौ तन्नास्तीति ज्ञानेन तस्य बाध्यत्वे दर्पणस्यापि बाध्यत्वं स्यादित्याह – पुनरिति । 
	तत्त्वमसिवाक्यादिति३ । स्थाणुः पुरुष इति वाक्यात् पुरुषस्येव संसारिणो बाधो दृश्यत इत्यर्थः । सोऽयमिति वाक्यादिवैक्यमुपदिश्यत इत्याह – मैवमिति । अन्यथा न तत्वमसीति स्यात् इति, त्वमसीति न स्यादित्यन्वयः । उपरक्तमिति । राहुग्रस्तमित्यर्थः । न वारिस्थमिति । वारिस्थप्रतिबिम्बस्य बिम्बादित्यैक्ये सति हि वारिस्थमादित्यं नेक्षेतेति निषेधसम्भव इति भावः । 
	ग्रीवास्थमुखस्य दर्पणस्थत्वाख्यदर्पणसम्बन्धो न गृह्यते । किन्तु तदेव मुखं दर्पणादविविक्तं प्रकाशत इति अख्यातिमतमनूद्य दूषयति - यस्तु मन्यत इति । अनुभव एव निराकरोतीति । स्वात्मानं निरीक्ष्यामाणं पुरुषान्तरं दर्पणानुप्रविष्टमिव प्रतिबिम्बस्यानुभवः, तन्निराकरोतीत्यर्थः । 
	उभयत्र पारमार्थिकत्वमाकाशस्य दृष्टमिति तद्व्यावर्तयति - परिच्छिन्नमिति । परिच्छिन्नपरमाण्वोः देशद्वये सत्यत्वं विद्यत इति आशङ्क्य द्वयोः देशद्वये सत्यत्वमस्तु, एकस्य परिच्छिन्नस्य उभयत्र सत्यत्वं न सम्भवतीत्याह – एकमिति । परिच्छिन्नस्यैकस्य पितृपुत्रसम्बन्धस्योभयत्र सत्यत्वं दृश्यत इत्याशङ्क्य एकत्र पितृत्वमन्यत्र पुत्रत्वमिति उभयात्मकत्वात्तस्य तथात्वमस्तु, एकस्वभावस्य मुखस्य न तथात्वमित्याह – एकस्वभावमिति । एवंरूपस्य अवयविद्रव्याख्यावयवद्वये सत्यत्वं विद्यत इत्याशङ्क्य संश्लिष्टावयवद्वये सत्यत्वमस्तु, विच्छिन्नदेशद्वये सत्यत्वं न सम्भवतीत्याह - विच्छिन्नदेशद्वय इति । पूर्वोक्तस्वभावस्य वंशस्य विच्छिन्नभित्तिद्वये सत्यत्वं दृश्यत इत्याशङ्क्य तत्रांशद्वयेनोभयत्र१सत्यत्वं सम्भवति, इह तु न सर्वात्मना उभयत्र सत्यत्वं सम्भवतीत्याह - सर्वात्मना अवभासमानमिति । विच्छेदावभासमिति । बिम्बात् भिन्नत्वावभासं भिन्नदेशस्थत्वावभासं चेत्यर्थः । भेदस्य सत्यत्वाभावे किं भेदविरोधितादात्म्यं सत्यमित्युक्तमिति, नेत्याह – किन्त्वेकत्वमिति । मायालक्षणकारणविशेषोक्त्या कथमेकस्य उभयत्र युगपत् स्थितिरिति ? तत्राह - न हि मायायामिति । 
	औपाधिकधर्माध्यासस्य तत्वज्ञानाद२निवृत्तेः एकत्वज्ञानेन निवर्तत इति परिहर्तुं जीवो ब्रह्मात्मतां न जानाति, प्रतिबिम्बत्वाद्देवदत्तप्रतिबिम्बवदिति शङ्कां प्रथमं परिहरति - उच्यत इति । शरीरमेव चेतनमिति लोकायतः, तत्राह - सचेतनांशस्यैव वेति । प्रतिबिम्बहेतोरिति । दर्पणस्येत्यर्थः । जाड्येनाप्यास्कन्दितत्वादिति । शरीरस्याचेतनत्वपक्षे ३स्वीयजाड्येन, चेतनत्वपक्षे दर्पणजाड्येनास्कन्दितत्वादित्यर्थः । अचेतनत्वादित्यत्र लोकायतपक्षे अचेतनसमत्वादिति योज्यम् । तथा चानुभव इति । प्रतिबिम्बस्यापि चेतनत्वे बिम्बचेष्टां विनापि कदाचित् बिम्बवच्चेष्टेत तदभावात् प्रतिबिम्बस्याचेतनत्वमनुभूयत इत्यर्थः । 
	बिम्बदेवदत्तस्येव बिम्बभूतब्रह्मण एव भ्रमनिरासितत्त्वज्ञानाश्रयत्वं स्यादिति शङ्कायां जीवत्वाज्ञत्वभ्रान्तत्वाभावान्न ज्ञानाश्रयत्वमित्याह - यस्य हि भ्रान्तिरिति । आत्मनीति विषयसप्तमी ; देवदत्ते बिम्बत्वभ्रान्तत्वयोः सतोः कस्मात् भ्रान्तत्वस्यैव सम्यग्ज्ञानाश्रयत्वे प्रयोजकत्वम् उच्यत इत्याशङ्क्य भ्रान्तरूप्यं प्रति देवदत्तस्य बिम्बत्वाभावात् तत्र भ्रान्तत्वमेव सम्यग्ज्ञानाश्रयत्वे प्रयोजकं दृष्टं, तद्वदिहापि स्यादिति मत्वाह - परत्र वेति । वाशब्द इवार्थः । अत्रापि विषयसप्तमी । 
	स्वस्य जीवैक्यं ब्रह्म न जानाति चेत् सर्वज्ञताहानिः, जानाति चेत् स्वात्मन्येव संसारं पश्येदिति, नेत्याह - यस्तु जानीत इति । कर्तृत्वादेरुपाधिभूताहङ्कारादेराविद्यत्वात्कर्मानपेक्षया एकत्वज्ञानेनैव निराससिद्धिः । अन्यत्रोपाधेः सत्वादनिवृत्तिरिति व्यवहितचोद्यं परिहरति - नापि ज्ञानमात्रादिति ।  प्रतिबिम्बस्येति । प्रतिबिम्बभावस्य औपाधिकधर्मस्येत्यर्थः । 
	जीवः प्रतिबिम्बं न भवति । प्रतिबिम्बत्वे सम्प्रतिपन्नवदचेतनत्वप्रसङ्गात् इत्याशङ्क्य जीवस्य चित्त्वमभ्युपगम्य प्रतिबिम्बत्वाभावः साध्यते ? उत प्रतिबिम्बत्वमभ्युपगम्य चित्त्वाभावः साध्यते इति विकल्प्य प्रतिबिम्बत्वाभावश्चेत् साध्यते तदा ‘रूपं रूपं प्रतिरूपो बभूव’१ इत्यादिश्रुतिविरुद्धमनुमानमित्याह - जीवः पुनरिति । तर्हि जीवोऽचेतनः प्रतिबिम्बत्वात् सम्प्रतिपन्नवदिति जडत्वं साध्यते इत्याशङ्क्य प्रत्यक्षविरुद्धम् इत्याह - सर्वेषां न इति । उपाधिजाड्येनातिरस्कृतचैतन्यत्वेन प्रत्यक्ष इत्याह – नान्तःकरणजाड्येनेति । चिन्मात्रत्वं ब्रह्मत्वं नाम तद्रूपत्वं प्रत्यक्षं चेत् श्रवणादिवैयर्थ्यमित्याशङ्क्याह - स चाहमिति । 
	आत्मातिरिक्तस्य कृत्स्नस्य कल्पितत्वमङ्गीकुर्वताहङ्काराद्युपाधेरविकल्पितत्वं वक्तव्यम् ।       तन्न सम्भवति, उपाध्यन्तराभावात् इत्याशङ्कायामुपाध्यनपेक्षया अध्यासोऽस्तीति दर्शयन्ति    श्रुतय इत्याह - ननु तत्र विभ्राम्यत इति ।  इहेति । अहङ्काराद्युपाध्यध्यास इत्यर्थः । 
	रज्जुसर्पभ्रान्तावपि पूर्वमनुभूतसत्यसर्पोपाधि२रस्तीति चोदयति - ननु तत्रापीति । अहङ्कार भ्रमस्य दर्पणादिवत् स्वतन्त्रतया भ्रमकालीनोपाधिना भवितव्यमित्युच्यते, किं वा पूर्वमनुभूततया स्वसंस्कारद्वारेण भ्रमहेतूपाधिरपेक्षितव्य इत्युच्यत इति विकल्प्य स्वतन्त्रोपाधिश्चेत् सः सर्पभ्रमेऽपि नास्ति । इतरश्चेत् सोऽत्राप्यस्ति । पूर्वभ्रमसिद्धाहङ्कारसंस्कारात् अद्यतनाहङ्काराध्यासोत्पत्तेरित्याह – बाढमित्यादिना । अहङ्कर्तृतेति । अहङ्कार इत्यर्थः। श्रुतिषु घटाकाशोदाहरणेन किं प्रयोजनमित्याशङ्क्य आत्मनोऽसङ्गत्वसिद्धिः प्रयोजनमित्याह - तदर्थं घटाकाशोदाहरणमिति । आत्मनोऽसङ्गत्वाभावात् नोदाहरणापेक्षेत्याशङ्क्य असङ्गत्वप्रमाणमाह - ‘असङ्गो न ही’१ति । 
	स्फटिकोदाहरणेनासङ्गत्वं सिध्यतीत्याशङ्क्य नेत्याह - तत्र यद्यपीति । स्फटिकादेः सावयवत्वेन अरुणादिना सम्भेदयोग्यस्याप्यरूणादेः२ अनिर्वचनीयतया असम्भेदावगमो यद्यपि सिद्ध इत्यन्वयः । तदसङ्गीवेति । द्रव्यगुणरूपत्वात् तेनारूणादिना सम्बन्धीव स्फटिको लक्षित इत्यर्थः । रज्जुसर्पोदाहरणेनासङ्गत्वं सिध्यतीत्याशङ्क्य तत्र सर्पेण ऐक्यबुद्धित्वादेव संसर्गित्वेन प्रतीत्यभावात् संसर्गित्वेन प्रतीततया निरूप्यमाणे असङ्गित्वेनोदाहरणत्वं रज्जोर्नास्तीत्याह - रज्ज्वां पुनरिति । असम्भिन्नत्वं वेति । असंसृष्टत्वमिवेत्यर्थः । रूप इति । घटपरिमिताकाशरूपत्वमित्यर्थः । कार्येति । जलादिधारणकार्यमित्यर्थः । समाख्येति ।  घटाकाशः करकाकाश इत्यादिशब्दविषयत्वमित्यर्थः । उदाहरणैरेवाविकारित्वैकत्वासङ्गत्वसिद्धे ; नागमोपयोग इति, नेत्याह - एतच्च सर्वमिति । बुद्धिसामर्थ्यं चेति । तद्वदिदमपि सम्भवतीति दृष्टान्तेन समत्वग्रहणलक्षणसम्भावनाबुद्ध्युत्पत्तय इत्यर्थः । 
	अस्मत्प्रत्ययविषयत्वादिति भाष्यगतविषयशब्दार्थमाह - तदेवं यद्यपीति । अनिदमात्मकत्वादविषय इति । शुक्तिवदनिन्द्रियविषयत्वात् जन्यज्ञानाविषय इत्यर्थः । तथाप्यहङ्कारे व्यवहारयोग्यो भवतीति । यादृग्ज्ञानाधीनत्वेन परिच्छिन्नतया स्फुरति यः पदार्थः स तस्य ज्ञानस्य विषयत्वेन दृष्टः, तद्वदात्माप्यहङ्कारेऽभिव्यक्तत्वेन परिच्छिन्नतया स्फुरतीति तं प्रत्यात्मा१ विषय इत्युच्यते। स्फुरणस्वभावत्वेऽपि परिच्छेदस्य अहङ्काराधीनत्वादित्यर्थः । प्रमेयस्य व्यवहारयोग्यत्वाव्यभिचारादिति । प्रसिद्धप्रमेयस्य परिच्छिन्नतया स्फुरितत्वाव्यभिचारादित्यर्थः । 
	व्यवहारयोग्यत्वे अध्यास इति । आत्मनः परिच्छिन्नतया स्फुरतीति व्यवहारयोग्यत्वे सति तस्मिन्नहङ्काराध्यासः अध्यस्ताहङ्कारवशात् परिच्छिन्नतया स्फुरितत्वमित्यन्योन्याश्रयत्वमित्यर्थः । अनादित्वेनेति । अहङ्कारावच्छिन्नतया स्फुरिते संस्काराध्यासः संस्कारावच्छिन्नतया स्फुरितेऽहङ्काराध्यास इति अनादित्वेनेत्यर्थः । 
	अविकारित्वात् सर्वगतत्वात् चिद्रूपत्वाच्चात्मनो युगपत् सर्वावभासकत्वं कस्याप्यनवभासकत्वं वा स्यात् , न क्रमेण विषयविशेषप्रमातृत्वमित्याशङ्क्य क्रमेण इन्द्रियबुद्धिवृत्तिव्याप्त्यपेक्षया क्रमेण विषयविशेषप्रमातृत्वमुपपादयति - तत्रैवंभूतस्येति । परमार्थतोऽपि कार्यपरिच्छिन्नचित्स्वभावस्येत्यर्थः । अहङ्कर्तुरिति । परिणाम्यहङ्कारैक्याध्यासमापन्नस्येत्यर्थः । इदमंशस्येति । परिणाम्यहङ्कारस्येत्यर्थः । ज्ञानसंशब्दित इति । ज्ञानमिति शब्दयते केवलं न तु मुख्यज्ञानमित्यर्थः । रजःप्रधानान्तःकरणपरिणामरागादीन् यावर्त्त्यम् ईषद्रजस्पृष्टसत्वप्रधानान्तःकरणपरिणाम इत्याह - व्यापारविशेष इति । कर्मकारकाभिमुखं स्वाश्रय इति । कर्मकारकेणाहङ्कारस्य सम्बन्धं जनयतीत्यर्थः । विकारहेतुत्वादिति । फलहेतुत्वादित्यर्थः । 
	क्रियात्वात् स्वाश्रयेऽतिशयजनकत्वमस्तु । तस्मादतिशयस्य न विषयव्यापितेत्याशङ्क्य सकर्मकक्रियाजन्यत्वात् गमनक्रियाजन्यप्राप्तिवत् विषयव्यापित्वमित्याह - स च प्राप्नोति२ क्रियेति । प्राप्तिफलहेतुगमनक्रियेत्यर्थः । स्यादन्तःकरणस्य विषयसम्बन्धः आत्मनस्तु विषयविशेषावभासः कथमिति तदाह - तेन विषयविशेषसम्बद्ध३मिति । स्ववृत्तिव्याप्तविषयेण सम्बद्धान्तःकरणस्य च चैतन्यावच्छेदकत्वात् त्रिकोणताद्यवस्थाविशेषापन्नायःपिण्डानुगताग्नेरिव उपाध्यनुगतरूपेणाहङ्कारावच्छिन्नचैतन्यस्य विषयाकारता स्यात् । अतस्तदाकारत्वादेव तदवभास इति भावः । 
	अहङ्कारावच्छिन्नचैतन्यस्यैवं विषयाकारताख्यविषयसम्बन्धोऽस्तु । कथं विषयस्थत्वेन व्यक्ततया   तत्साधकत्वमिति, तत्राह – कर्मकारकमपीति । कर्मकारकमपि अपरोक्षतामभिव्यनक्ति इत्यन्वयः । प्रधानक्रियासिद्धाविति । बुद्धिवृत्त्युत्पत्तावित्यर्थः । स्वव्यापारा१विष्टमिति । इन्द्रियप्रभाव्याप्ततयाऽभिभूततमोगुणं बुद्धिप्रभाव्याप्ततयाऽभिभूतरजस्कं केवलसत्वरूपेण चैतन्याभिव्यञ्जकत्व योग्यं भवतीत्यर्थः । विषये चैतन्याभिव्यक्तिसिध्यर्थं तदधिष्ठानतया विषये चैतन्यमस्तीत्याह । चैतन्यविवर्तत्वादिति । भवतु विषये चैतन्यमभिव्यक्तम्, तस्य चाहङ्कारावच्छिन्नचैतन्यमित्यहङ्कारावच्छिन्नचैतन्येन सिद्धत्वव्यपदेशो न स्यादित्याशङ्क्य विषयसाधकत्वेन विषये अभिव्यक्तचैतन्यस्याहङ्कारतद्वृत्त्यभिव्यक्तचैतन्यस्य चैकतया अभिव्यक्तिरस्ति । व्यञ्जकोपाधीनामन्योन्यविशिष्टतया उपाधित्वात् । अतो मयावगतमिति व्यपदेशोपपत्तिरित्याह – प्रधानक्रियाहितेति । अवस्थाविशेषावच्छिन्नेति । अवस्थाविशेषमापन्नाहङ्कारावच्छिन्नेत्यर्थः । एकरूपामिति । एकामित्यर्थः । 
	चैतन्यस्याहङ्कारतद्वृत्तिताद्विषयेषु अभिव्यक्तस्यैकत्वेऽपि वृत्तिकर्त्रहङ्कारावच्छिन्नोऽनुभवः प्रमाता, वृत्त्यवच्छिन्नचैतन्यं विषयानुभवः, वृत्तिविषयघटावच्छिन्नचैतन्यं फलमिति विभागमाह – ततश्चात्मनेति । २अवस्थाविशेष इति ।  प्रमाणक्रियाकर्तृरूप इत्यर्थः । उपाधिजनितो विशेषः । प्रमातेति वाक्यशेषः । विषयानुभवसंशब्दित इति । वृत्त्यवच्छिन्नो विषयानुभवसंशब्दित इत्यर्थः । बुद्धिवृत्तेरहङ्काराश्रयत्वं घटविषयत्वं चास्ति । एकतया व्यक्तचैतन्याख्यफलस्य बिम्बभूताखण्डचैतन्यरूपात्माश्रयत्वमवच्छेदकाहङ्कारविषयत्वं चास्ति । अतः क्रियाफलयोः एकाश्रयत्वैकविषयत्वनियमासिद्धिरित्याशङ्क्य फलाश्रयात्मचैतन्यस्य क्रियाश्रयाहङ्कारैक्याध्यासात् एकाश्रयत्वं फलाख्यचैतन्यस्य क्रियाविषयघटावच्छेदादेकविषयत्वं चास्तीत्याह - इति क्रियैकविषयताफलस्येति । विषयेत्याश्रयस्याप्युपलक्षणम् । 
	बुद्धिस्थमर्थं पुरुषश्चेतयत इति साङ्ख्यवचनविरोधात् आत्मा स्वचैतन्योपरक्तं चेतयती३त्युक्तमयुक्तमिति, तत्राह एवञ्चाहङ्कर्तेति । प्रथमं बुद्धिव्याप्तमर्थं तत्राभिव्यक्तचिद्रूप ४आत्मा स्वचैतन्योपरक्तत्वात् पश्चाच्चेतयत इत्येतदभिप्रेत्य साङ्ख्यवचनमिति भावः । 
	प्रदीपोत्पादकस्य पुंसः तेन प्रदीपेन सर्वो विषयः प्रकाशते, तद्वद्विषयस्य चैतन्येनैकस्य द्रष्टुः सर्वो विषयः प्रकाशेत इत्याशङ्क्य विषयान्तरे बुद्धिव्याप्त्यभावादेव ५तत्रानभिव्यक्तत्वात् अप्रकाशः बुद्धिव्याप्ततया अभिव्यञ्जकविषयविशेषस्यैव प्रकाश इत्याह - तत्र च प्रमातुरिति । सर्वान् प्रतीति । सर्वविषयान् प्रतीत्यर्थः । येन सहेति । येन कर्मकारकेण सहेत्यर्थः । चैतन्यस्य विषये अभिव्यक्तत्वात् इतराहङ्कारावच्छिन्नचैतन्याभेदेनानभिव्यक्तत्वात् एकस्यैव प्रमातुः प्रकाशेतेत्याह – कर्मकारक-मपीति । येन सहेति । येन प्रमात्रा सहेत्यर्थः । 
	अहमिति प्रतीयमानाहङ्कारावच्छिन्नचैतन्यैक्यात् विषयाभिन्नचैतन्यस्य अहमित्यवभासमानज्ञानस्य ज्ञेयेनाभेदं वदतो विज्ञानवादिनां मतमायातमिति चोदयति - ननु नीलादिविषयोऽपि चेदिति । 
	परिच्छिन्नक्षणिकसकर्मकबुद्धिज्ञानस्य तस्मात् भेदेनार्थक्रियासामर्थ्यसत्वशून्यक्षणिकविषयेण वास्तवतादात्म्यं माहायानिकैरङ्ग्यकारि । तद्विरुद्धत्वेन नित्यापरिच्छिन्नचैतन्यरूपसंवेदनस्य ततो भेदेनार्थक्रियासमर्थस्थायिप्रपञ्चेन ऐक्याभासोऽस्माभिरङ्गीक्रियते । अतः एवंविधचैतन्यस्यैवंविधप्रपञ्चेनैक्याभासोक्त्या न माहायानिकपक्षप्रसङ्ग इति मत्वा चैतन्यस्य व्यापिनित्यत्वं परस्परव्यावृत्तानित्यविषयेणाकाशघटयोरिव वास्तवैक्यतादात्म्याभावं चाह - मैवम् , परस्परेत्यादिना । 
	विच्छेदावभासेऽपीति । नीलापरोक्षं पीतापरोक्षमिति औपाधिकभेदावभासेपीत्यर्थः । न तत्स्व१भावतेति । नीलादिस्व२भावो न भवतीत्यर्थः । 
	अहमिति प्रत्यग्रूपेणावभासमानं ज्ञानं पराग्रूपं नीलाद् व्यावृत्ततया परोक्षमिति बौद्धैरभ्युपगमात् गन्तृगन्तव्ययोरिव विषयसंविद्भेदः प्रत्यक्ष इत्याह - किञ्च तैरपीति । नीलात्मकसंविदिति नीलमुच्यते । प्रत्यगवभास इति अहमिति संवेदनमुच्यते । अन्य एवेत्युक्तेऽहङ्कारात् अन्यचैतन्यवत् किमहन्तया नीलस्यावभासं सहत् इति नेत्याह - पराग्व्यावृत्त इति । प्रत्यगवभासस्वरूपमात्रपर्यव३सितम् इत्युक्ते किं तदिति धर्म्याकाङ्क्षायामाह - विकल्प इति । ज्ञानमित्यर्थः । प्रत्यग्व्यावृत्त इत्युक्तेऽहङ्कारस्यैव नीलसंविच्छब्दितनीलस्यापि किमहमिति प्रतीतिः स्यात् इत्याशङ्क्य गन्तव्यस्येवेदन्तयावभास इत्याह - इदन्तया ग्राह्य४रूपेति । अतो बौद्धैरपि ज्ञानज्ञेययोः भेदस्य प्रत्यक्षत्वाङ्गीकारात् तयोरैक्योक्तावपि न मे बौद्धमतप्रसङ्ग इत्यभिप्रायः । वस्तुद्वयमिति । ज्ञानज्ञेययोः स्वरूपभेदेन भिन्नत्वमुच्यते । अत्यन्तभेदमाह – इतरेतरव्यावृत्तमिति । एकजातीयत्वाभावमाह – ग्राह्यग्राहकरूपमिति । 
	संविदा नीलसिध्यर्थं संविन्नीलयोरभेदो वक्तव्य इति विज्ञानवादी चोदयति - नैतद्वयोरपीति । स्वरूपमात्र१निष्टयोरिति । अन्योन्यस्मिन् अननुप्रविष्टायः शलाकाकल्पयोरित्यर्थः । इदमहं जानामीति ज्ञातृज्ञानज्ञेयरूपेण भिन्नपदार्थानां संसर्गावभासात्२ भेदोऽस्तीत्याह सिद्धान्ती - कथं पुनरिदं जानामीति । ग्राह्यग्राहकताव३भास इति । ज्ञानादन्योन्यं च कथं व्यावृत्त४रूपावभास इत्यर्थः । 
	इदमित्याकारस्य अहमित्याकारस्य च न ज्ञानातिरिक्ततया ज्ञानसंसर्गवदवभासित्वम् । किन्तु तावप्यसंसृष्टौ क्रमभाविज्ञानरूपावित्याह विज्ञानवादी - नायं तदव५भास इति । 
	त्वत्पक्षे क्रमवर्त्तित्वात् स्वसंवेद्यत्वाच्च अन्योन्याविषयत्वात् इदमित्यादित्रयेषु कथं युगपत् सम्बन्धावभाससम्भव इत्याह सिद्धान्ती - कथं पुनस्तेष्विति । 
	इदमहं जानामीति ज्ञानज्ञातृज्ञेयरूपेण भिन्नपदार्थसम्बन्धावभासि न भवति, इदमिति, अहमिति, जानामीति च ज्ञानत्रयजन्यं विशिष्टमेकं ज्ञानमित्याह विज्ञानवादी - तद्वासनेति । अहमित्यहङ्कल्पनायुक्तं यत् ज्ञानं भवति इदमिति विषयविकल्पनायुक्तं च यत् ज्ञानं भवति, ते एव विज्ञाने वासनेत्यर्थः । समनन्तरप्रत्ययेति । अहमिदमिति ज्ञानद्वयस्य वासनासहितं जानामीति क्रियाकल्पनायुक्तं यज्ज्ञानं तदुच्यत इत्यर्थः । सङ्कलनात्मकमिति । ज्ञानत्रयाकारैर्लब्धाकाराश्रयात्मकमित्यर्थः । न सम्बन्धावगम इति । ज्ञानस्य ज्ञानातिरिक्तेदमहमित्याकारयोः यश्च सम्बन्धावगमोऽयं न भवतीत्यर्थः । 
	आह सिद्धान्ती - किं पुनरेवमिति । अहमित्यादिज्ञानत्रये जाते तदनन्तरमहमिदं जानामीति विशिष्टज्ञानं जायत इति नानुभूयते, किन्तु प्रथमत एवाहमिदं जानामीति ज्ञानतद्व्यतिरिक्तग्राह्यग्राहकाणां संसर्गावभासदर्शनात् ज्ञानादतिरिक्तं नीलवस्तु अभ्युपेयमिति भावः । 
	प्रथमं बुभुत्सां कृत्वा पश्चात् कारकसंवेदनं कृत्वा क्रियां सम्पाद्य क्रियाद्वारेण सम्बन्धार्थावभासित्वं क्षणिकज्ञानस्यानुपपन्नं, तस्मात् क्षणिकज्ञानस्य नीलाभेदेनावभासित्वं  वक्तव्यम् , अन्यथाविज्ञाने नीलस्य प्रतिभासानुपपत्तेरिति विज्ञानवादी आह - क्षणविध्वंसिन इति । 
	प्रत्यक्षेण क्षणिकत्वसिद्धिश्चेन्न तावत् प्रत्यक्षेणाहमिति संविदः क्षणिकत्वसिद्धिरित्याह – यद्येवमिति । क्षणभेदोपाधिकभेदविषयो भेदप्रतिभासः, सैवेयं संविदिति प्रत्यभिज्ञानिरूपाधिकैक्यविषयेति निरूप्य भेदो न विद्यत इत्यभिधीयतामित्याह - स किं विद्यत इति । न भेदोऽवभासत इति । भासमानोऽपि भेदो न स्पष्टोऽवभासत इत्यर्थः । संविदोऽपि चेत् स्वरूपं नावभासत इति । संविदः स्वाति१रिक्त भेदासम्भवात् स्वरूपभूतोऽपि भेदो नावभासते चेत् संविदोऽप्यनवभासात् आन्ध्यं स्यादित्यर्थः । तद्रूपप्रतिभास इति । ऐक्यार्थकप्रत्यभिज्ञायां सत्यामित्यर्थः । निष्प्रमाणिका चेति । भिन्नयोरैक्यभ्रमः, सादृश्यकल्पकः । तदधीना च सादृश्यकल्पनेत्यर्थः । तद्रूपप्रतीतेः व्यामोहत्वादिति । ऐक्यसाधकप्रत्यभिज्ञायाः भ्रान्तित्वादित्यर्थः । 
	ऐक्यभ्रमस्य सादृश्याख्यकारणाभावेऽसम्भवात् , स्वहेतुसादृश्यकल्पकत्वात् नाप्रमाणकत्वं सादृश्यकल्पनाया इत्याह – निर्बीजभ्रान्त्ययोगादिति । सिद्धे व्यामोह इति । ऐक्यज्ञानस्य भ्रमत्वे सिद्धे सतीत्यर्थः । प्रमाणसद्भावाच्चेति । ऐक्यभ्रमस्य कल्पकसद्भावाच्चेत्यर्थः । व्यामोहसिद्धिरिति । ऐक्यज्ञानस्य भ्रमत्वसिद्धिरित्यर्थः । अव्यामोहेऽपि तुल्यमेतत् । २अत्रैक्यज्ञानस्य प्रामाण्यसिद्धावपि तुल्यमितरेतराश्रयवत्वमित्यर्थः । 
	स्वारसिकं हि प्रामाण्यं प्रतीतेरिति । ऐक्यप्रतीतेः स्वत एव प्रामाण्यमनपेक्षं, न सादृश्याभावापेक्षमित्यर्थः । ऐक्यज्ञानस्य १भ्रमत्वसिध्यधीनासौ सादृश्यसिद्धिः, न तु स्वत इत्याह - न तु सादृश्यकल्पना स्वतः सिद्धा इति । गोसदृशो गवय इत्यत्र सादृश्यस्य गोगवययोः ऐक्यभ्रमकल्पकत्वाभावेऽपि एकदेशस्थत्वेनाभेदबुद्धिगृहीतयोः सादृश्यमैक्यभ्रमकल्पकं ज्वालामालायामिवेति भावः । 
	तर्हि अनुमानात् क्षणिकत्वं साधयाम इत्याभिप्रेत्य घटादौ तावत् साधयति - अथ अन्ते क्षयदर्शनादिति । विनाशक्षणात् पूर्वक्षणवर्ति घटसत्वमन्त इत्युच्यते । तस्य स्वानन्तरोत्तरक्षणे सत्वादेव विनाशदर्शनादित्यर्थः । आदौ क्षयानुमानमिति । अन्त्यक्षणानवच्छिन्नघटसत्वान्यादिरित्युच्यते । तान्यपि स्वसत्ताक्षणादुत्तरक्षणे विनाशव्याप्तानि सत्वादन्त्यक्षणावच्छिन्नसत्ववद्वदित्यनुमानमित्यर्थः । भिन्नत्वात् सादृश्यकल्पनेति । भिन्नेषु एक्यज्ञानात् सादृश्यकल्पनेत्यर्थः । 
	घटसत्तावच्छेदकक्षणाः आदिरित्युच्यन्ते । अन्त इति विनाशाख्यासत्वावच्छेदकक्षणा उच्यन्ते । तेऽपि घटसत्तया व्याप्ताः कालत्वात् सत्वावच्छेदककालवत् इति प्रत्यनुमानमाह - आदौ सत्तादर्शनादिति । क्षयानुभव इति । अभावानुभव इत्यर्थः । तद्रूपसत्वादनुभवविरोध इति । अन्त्यक्षणात् पूर्वक्षणावच्छिन्नघटसत्वानामनन्तरक्षयानुमानमपि प्रत्यभिज्ञाविरुद्धमित्यर्थः ।   न हि उभयोः कश्चिद्विशेष इत्यस्यायमर्थः - कालद्वयलक्षणोपलक्षणप्रतिपत्तिपूर्वकं तृतीयक्षणे प्रत्यक्षिज्ञया सदैक्याख्यप्रमेयप्रतिपत्तिः धर्मिप्रतियोगिग्रहणानन्तरं तृतीयक्षणे अभावप्रमितिः । अतः तृतीयक्षणे प्रमेयप्रतिपत्तिः उभयोस्तुल्येति । 
	सर्वे क्षणिकाः अर्थक्रियाकारित्वात् , यदक्षणिकं न तदर्थक्रियाकारि यथा शशविषाणं इत्यनुमानान्तरं दर्शयितुं स्थायिनोऽर्थक्रियानुपपत्तिमाह - अथ मन्येतेत्यादिना । कर्तृत्वाकर्तृत्वे विरुद्धे, तत्र कर्तृत्वे सति कस्मादस्थायित्वमित्याशङ्क्याह – स्थायिनोऽर्थक्रियाऽयोगादिति । कथमयोग इति । स्थायिन एव निमित्तसम्बन्धात् अन्यथाभूतस्य क्रियापूर्वकं कार्यनिष्पादनसामर्थ्यसम्भवादिति भावः ।   क्रमेण वेति । अनेकानि कार्याणि सातत्येन कुर्यादित्यर्थः । यौगपद्येन वेति । एकं वा अनेकं वा स्वनिष्पाद्यं कार्यं सकृदेव कृत्वा उपरमेतेत्यर्थः । तस्य विशेषाभाव इति । कुर्वदकुर्वदवस्थयोः कारणस्य सामर्थ्यमस्ति चेदकुर्वदवस्थायामपि१ कुर्यात् सामर्थ्यं नास्ति चेत् कुर्वदवस्थायामपि न कुर्यात् । तदा सामर्थ्यं जायत इति चेत् तर्हि सामर्थ्योत्पादनसामर्थ्यं पूर्वमस्ति चेत् पूर्वमेव सामर्थ्यं जनयेत् । नास्ति चेत् पश्चादपि न सामर्थ्यं जनयेदित्यर्थः । तद्बुद्धिरिति । तत्त्वेन बुद्धिः प्रत्यभिज्ञाबुद्धिरित्यर्थः । 
	सकृदेव कार्यं कृत्वा तूष्णींभूतस्य स्थायिनः सत्वं न विरुध्यते । सत्वस्यार्थक्रियाकारित्वलक्षणत्वाभावादित्याह सिद्धान्ती - अथ केयमित्यादिना । जननमिति । कर्मतया जनकत्वमित्यर्थः । बाह्यार्थानां स्वविषयज्ञानजन२कत्वसम्भवेऽपि विज्ञानानां न सम्भवतीत्याह - प्राप्तं तर्हीति । न सन्तानान्तरेऽपीति । जीवान्तरसन्तानेऽपि स्वविषयप्रत्यक्षज्ञानं न जनयतीत्यर्थः । स्वविषयानुमानमपि न जनयति, अनुमानस्य अर्थजन्यत्वाभावादित्याह – अनुमानेऽपीति । 
	संस्कारकल्पितरूपेण स्वविषयं ज्ञानं सर्वज्ञसन्ततावपि न जनयति । सर्वज्ञज्ञानस्य विषयाभेदेन, संसारित्वप्रसङ्गादित्याह – सार्वज्ञेऽपीति । साक्षादिति । कल्पितरूपेणेत्यर्थः । अतद्रूपत्व३ इति । संसारसंविदां संसारविधुरशुद्धवेषेण सर्वज्ञज्ञानजनकत्वात् जनकशुद्धाकारेणाभेदात् सर्वज्ञज्ञानस्य असंसाररूपत्व इत्यर्थः । तद्विषयत्वायोगादिति । शुद्धत्वेन समत्वादिति भावः । क्षणान्तरोत्पाद इति । स्वसन्ताने क्षणान्तरोत्पाद इत्यर्थः । चरमक्षणस्येति । सर्वंक्षणिकं स्वलक्षणं स्वयमेव स्वस्य लक्षणं, स्वातिरिक्तेन संगि न भवतीत्यर्थः । दुःखं शून्यमिति । चतुर्विधभावनाप्रकर्षयुतत्वात् पूर्वज्ञानादुत्पद्यमानं विशुद्धविज्ञानं सन्तानस्यावसानरूपं चरमक्षण इत्युच्यते । तस्य स्वसन्ताने क्षणान्तरानुत्पादकत्वात् असत्वमित्यर्थः । 
	चरमक्षणमपि सार्वज्ञज्ञानं विषयतया जनयतीत्यर्थक्रियावत्वमिति, नेत्याह - न च सार्वज्ञेति । चरमत्वानुपपत्ते४रिति । एकसन्तानोऽपि कार्ये कारणस्यान्वयानङ्गीकारात् तुल्यस्वभावयोः कार्यकारणभाव एव एकसन्तानतेति वक्तव्यम् । तथा सति चरमक्षणस्यापि सार्वज्ञेन ज्ञानेन एकसन्तानतया चरमत्वानुपपत्तेः । चरमक्षणोदयाख्यमुक्त्यभावप्रसङ्गादित्यर्थः । 
	सर्वज्ञज्ञानं प्रति विषयतया जनकत्वेन तत्सन्तानैक्यमेव मुक्तिरिति तत्राह - न च संवित् संविदो विषय इति । संविदात्मना भेदाभावादिति । चरमसंविदः सर्वज्ञसंविदा समानत्वात् संविदात्मना ऐक्यात्, संविदात्मना भेदाभावादित्यर्थः । अथ क्रियाकारणसत्वहेतुः कारणसत्वप्रतीतिहेतुर्वा इति विकल्प्य दूषयति - किञ्चेति । स्वकारण१निष्पन्नत्वात् नार्थक्रियातो निष्पन्नत्वम्, प्रागेव२ निष्पन्नघटस्य स्वनिष्पाद्यार्थक्रियाख्यकार्येण न निष्पाद्यत्वमिति । स्वज्ञानार्थक्रियाया इति ।  स्वकार्यरूपज्ञानाख्यार्थक्रियायाः स्वयंसिद्धत्वात् नान्यतः सत्वप्रतीतिरर्थक्रियाया इत्यर्थः । 
	ज्ञानाख्यार्थक्रियायाः स्वेन वेद्यत्वात् स्वस्य स्वयमेव बोधकरूपेणार्थक्रियेति नेत्याह - न हि स्वरूपमेवेति । अतोऽर्थक्रियातः सत्वाभावात् युगपत् सर्वं कृत्वा तूष्णींभूतस्य स्थायिनः सत्वमविरुद्धमिति भावः । विशेषाभावादित्ययुक्तमिति । शक्तकारणात् कार्योत्पत्तिसमये सहकारिसम्पत्तिरूपविशेषभावात् विशेषाभावोऽसिद्ध इत्यर्थः । अथ कारणस्येति । शक्तस्येत्यर्थः । अकारणस्यापीति । अशक्तस्यापीत्यर्थः । अकारणं कारणोत्पत्तय इति । असमर्थं समर्थोत्पत्तय इत्यर्थः । असमर्थमपि कार्योदयार्थं ३पूर्ववर्तिसामग्रीरूपस्योत्पत्तय इति वा अर्थः । अथ तत् कारणस्येति । तदिति सहकार्यपेक्षत्वेनाभिमतवस्तूच्यत इति द्रष्टव्यम् । कारणस्य कारणम् अथाकारणमिति । सामर्थ्यं प्रति वा सामग्रीरूपं प्रति वा कारणम् अथाकारणमित्यर्थः । हेतोः सति कार्य इति । कार्यदर्शनत्वादित्यर्थः । सत्येव हेताविति । अन्वयव्यतिरेकाभ्यामित्यर्थः । समेतसहकारिण्येव दर्शनादिति । सहकारिसहितहेतौ सत्येव कार्यस्य दर्शनादित्यर्थः । तद्विज्ञेयमिति । कार्यं विज्ञेयमित्यर्थः । 
	क्व तर्हि सहकार्युपयोग इत्यपेक्षायां तत्र मतान्तरमुपन्यस्य पूर्ववादिनं दूषयति - यस्तु मन्यते सहकारिजनितविशेष इति । जलादिसहकारिजनितोच्छूनतादि विशेषयुक्तो हेतुरित्यर्थः । प्रधानहेतोरकिञ्चित्करत्वं स्यादित्याह - तत्र केवला एवेति । ततश्चेति । विशेषादित्यर्थः । जनितविशेष इति । प्रथमविशेषातिरिक्तविशेषहीनः प्रथमविशेषमेव कथं कुर्यादित्यर्थः । विशेषस्य वा जनन इति । प्रथमविशेषातिरिक्तविशेषस्य जनन इत्यर्थः । 
	न सर्वं कार्यं सहकारिजनितविशेषयुक्तहेतुजन्यं, किञ्चित् तथाविधहेतुजन्यं, किञ्चित्तु सहकारिजनितविशेषही नहेतुजन्यमिति अव्यवस्थामनवस्थापरिहाराय आह - अथ मतमिति । तावत्येवेति । उच्छूनतादिविशेषे सत्येवेत्यर्थः । संनिहितसहकारीति । न तु सहकारिजनितविशेषयुक्तहेतुजन्यमिति भावः । यथा अक्षेपकारीति । विषयसंयोगे कृते पश्चात् स्वसंयुक्तकर्मकारकेण सहकारिणा जनितविशेषवत्वेन नोत्तरक्षणे ज्ञानजनकत्वमिन्द्रियस्येत्यर्थः । न हि तत्र हेतोरिति । प्रथमविशेषं प्रति हेतोः सहकारिजनितविशेषान्तराभावेऽपि सह१कार्यपेक्षा विद्यत इत्यर्थः । 
	क्षणिकवादी मतान्तरं दूषयति - नानुपकुर्वन्निति । अतिप्रसङ्गादिति । सर्वस्य सहकारित्वप्रसङ्गादित्यर्थः । क्व तर्हि सहकार्युपकार इत्यपेक्षायामाह - स्वरूपे त्विति । हेतावित्यर्थः । कार्य इति । कार्यं हि सहकारिणा जायमानमुपक्रियत इत्यर्थः । आह सिद्धान्ती नित्योऽपीति । तदेव प्रपञ्चयति । 	यथैव क्षणिको भाव इति । सामग्रीसाध्यत्वादिति । बहुकारकव्यापारसाध्यत्वादित्यर्थः । 
	कार्यमेव सहकारिणमपेक्षते न कारणमिति शङ्कते - अथ मतं क्षणिक इति । जन्यजनकस्य स्वयमित्यस्यायमर्थः कार्यजनकस्य सहकारिणः कार्यादन्यकारणेनापेक्ष्यमाणत्वानुपपत्तेरिति यदन्यसन्निधौ भवति तदित्यत्र तत्कार्यमपेक्षते, तत्सहकार्यपेक्षत इति वाक्यशेषः । अन्यसन्निधावेवेति । सहकारिसन्निधावेवेत्यर्थः । नित्यं कारणमिति पक्षेऽपि कार्यमेव सहकारिणमपेक्ष्य क्रमेण भविष्यतीति, नेत्याह - नित्यस्य तु जनकस्येति । सहकारिणां कारणस्य च सर्वदा भावात् तेषां सम्बन्धस्य च तेभ्य एव सदा भावादिति भावः । क्षणिककारणस्यापि भावावच्छेदकक्षणात् इतरकाले सहकार्यपेक्षया कार्यजनकत्वे विशेषाभावात् सर्वदा कार्यजनिः स्यादिति नेत्याह - क्षणिकस्तु यो जनक इति । यः क्षणिको जनकः स तु भावः तस्य सदातनत्वाभावान्न सदा कार्यजन्मेत्यर्थः । 
	इदमयुक्तं वर्तत इति । सहकारिलाभे धूमजनकत्वम् अलाभे चाजनकत्वमित्यङ्गारावस्थाग्निक्षणे दृष्टं यत् तन्नित्ये नास्तीति नित्यवत्कार्यजन्मैवेति इदमयुक्तमित्यर्थः । सहकारिसन्निधावेव कार्यजन्मेति एतावन्न तु कार्यस्य तस्मिन्नपेक्षेत्याह – किमत्रायुक्तमिति । सति नियम इति । सहकारिणा कार्यस्यान्वयव्यतिरेकनियमे सति सहकारिनिरपेक्षत्वमित्यर्थः । कार्यस्योपादानकारणेनान्वयव्यतिरेकनियमे सति उपादानकारणविषयापेक्षा दृष्टेति व्याप्तिमाह - तथा हि यः कश्चिदिति । कस्यचिदिति । उपादानकारणस्येत्यर्थः । क्वचिदिति । कार्यम् इत्यर्थः । नियम इति । अन्वयव्यतिरेकनियम इत्यर्थः । अपेक्षेति । उपकारकसम्बन्ध इत्यर्थः । 
	नाग्निमात्रस्य धूमकारणत्वं येनाङ्गारावस्थाने कारणत्वेऽपि सहकार्यलाभेऽनुत्पादकत्वमुच्येत इति तत्राह -  एवं हीति । सामान्योपहिताग्निव्यक्त्याकारे सामर्थ्यं न तु कार्यजनकत्वेन दृष्टाग्निव्यक्तेरेवेत्यभ्युपगम इत्यर्थः । सामान्योपाधौ सामर्थ्याङ्गीकारे हि कार्याय कारणोपादानसम्भव इत्याह – कार्यार्थिभिश्चेति । 
	तत्रेति । सामान्योपाधौ सामर्थ्ये सिद्धे सतीत्यर्थः । न सहकारिणमपेक्षत इति । स्वयमेव समर्थत्वादिति भावः । नापि तत्कार्यमिति । उपादानकारणेन शक्तेन प्रसह्य जननादिति भावः । तदेव साधयति - तथाहि हेतुपरम्पराप्रतिबन्धादिति । पूर्वपूर्वक्षणादुत्तरोत्तरक्षणस्योत्पत्त्यङ्गीकारात् त्वयेत्यर्थः । स्वरूप इति । स्वरूपेऽतिशयजनकत्वेत्यर्थः । एकस्यापीति । प्रधानकारणस्यापीत्यर्थः । 
	फलपतनकालीनकाकसम्बन्धस्येव कार्यनिष्पत्तिसमये सहकारिसन्निधावपि न सहकारिण्यपेक्षा इति बौद्धः चोदयति - काकतालीयमुच्यत इति । तत्र काकसम्बन्धाभावे पतनाभावाख्यव्यतिरेकाभावात् , इह तु सहकारिकाष्ठाभावे धूमाख्यकार्याभावरूपव्यतिरेकादपेक्षया भवितव्यम् । अतः असम्बद्धमेतच्चोद्यमिति परिहारत्वेन च काकतालीयमुच्यत इति ग्रन्थो १योज्यः । अन्वयव्यतिरेकनियमेऽपि सहकारिणोऽनपेक्षा चेत्कारणेऽप्यनपेक्षा स्यादित्याह - तथा चेति । सामग्रीसाध्यत्वं कुतोऽवगम्य२मित्याशङ्क्य तदन्वयव्यतिरेकनियमादित्याह - तत्र नियमादिति । न विशेषं पश्याम इति । अतो नार्थक्रियाकारित्वात् क्षणिकत्वमिति भावः । 
	स्थायिसर्वगतसाक्षिचैतन्याख्याहंसंवेदनस्य नीलाभेदेऽपि तस्याभासत्वात् स्थाय्यर्थक्रियाकारिनीलस्य चैतन्याद्भेदेनाङ्गीकारात् न माहायानिकपक्षप्रसङ्ग इत्युपसंहरति - तदेवमहंकर्तुरिति । आत्मन इत्यर्थः । ग्राहकस्येत्युक्ते प्राप्तं व्यावर्तयति - अहं कर्तुरिति । स्थूलसूक्ष्मशरीरद्वयं क्षणिकज्ञानं च व्यावर्तयति - स्थायिन३आत्मन इति । चैतन्यस्येत्यर्थः । ४एकरूपोऽनुभवादिति । अनुभवात्मैकरूपानुभवादित्यर्थः । 
	विषयस्य चैतन्यव्यञ्जकत्वेनापरोक्षत्वं भवतीत्युक्तम् ।     तन्न सर्वत्र दृश्यत इति चोदयति - ननु नानुमेयादिष्विति ।व्यञ्जकत्वेनापरोक्षत्वमित्यर्थः । 
	अर्थस्य कारकत्वाभावे कथमनुमानादिज्ञानस्यार्थाकारत्वमिति तत्राह – लिङ्गादीनामेवेति । कुतश्चित्सम्बन्धविशेषादित्यविनाभावनिर्वाह्यनिर्वाहकत्वादिसम्बन्धविशेषादित्यर्थः । ज्ञानस्याकारप्रदत्वेन प्रमेयत्वे जनकत्वं व्यञ्जकत्वं च स्यादिति नेत्याह - प्रमेयस्य चेति । अर्थं प्रतिपाद्य इदानीमस्मत्प्रत्ययविषयत्वादिति भाष्यं योजयति - तदेवमिति । व्यञ्जकदर्पणस्य बिम्बादन्यदेशस्थत्ववच्चैतन्यव्यञ्जकान्तःकरणस्य चैतन्यादन्यदेशत्वं भवेदित्याशङ्क्य ध्वनिवद्व्यङ्ग्यसंश्लिष्टतया उपाधित्वात् न भिन्नदेशत्वमित्याह - अनिदं चित्संवलितत्वेनेति । 
	शारीरः क्षेत्रज्ञ इत्याद्यनेकोपाधियुक्तमात्मानं वर्णयति श्रुतिः । तत्र कथमहङ्कारस्यैवोपाधित्वमित्याशङ्क्याहङ्कारात्मतया तत्संस्कारात्मतया वा अवस्थिता अविद्यैवात्मोपाधिः, तदुपहितस्यैव जाग्रदा१दिषु बाह्यबहुविधोपाधियोगनिमितोऽयं   व्यपदेशभेद इत्याह - स पुनरेवंभूत इति । गतागतमाचरन्निति । अविद्योपाधिनाप्रतिबद्धप्रकश एव बाह्यबहुविधोपाध्युपरक्तः सन्नित्यर्थः । अद्वितीयरूपस्याच्छन्नत्वात् जीव इत्याह - जीव इति । तेजोरूपान्तःकरणेन ऐक्याध्यासवंत्वात् विज्ञानघन इत्याह-विज्ञानघन इति । विज्ञानस्य आत्मा विज्ञानात्मेत्याह – विज्ञानात्मेति । सुषुप्तेऽज्ञानैक्येन अध्यस्तं स्वरूपमाह - प्रा२ज्ञ इति । शरीरेण तादात्म्याध्यासवद्रूपमाह - शारीर आत्मेति । सुषुप्त्यवस्थया ऐक्येनाध्यस्तं रूपमाह - सम्प्रसाद इति । पूर्यां शेत इति पुरुष इत्याह - पुरुष इति । सर्वान्तर इत्याह – प्रत्यगात्मेति । प्राणात्मरूपमाह - कर्ता भोक्तेति । पञ्चकोशेषु३ प्रतिबिम्बितचैतन्यप्रतिबिम्बतया कोशज्ञ   इत्याह - क्षेत्रज्ञ इति । 
	किञ्च न केवलमिति । परिच्छिन्नतया स्फुरितत्वम् अधिष्ठानत्वा४यापेक्षितमित्यङ्गीकृत्य परिच्छिन्नतया स्फुरितत्वं सम्पादितम् । इदानीं परिच्छिन्नतया स्फुरितत्वमनपेक्षितमपरोक्षत्वमेवाधिष्ठान१त्वायालमित्याह भाष्यकार इत्यर्थः । तत्साधनार्थमाहेति । अपरोक्षत्वसाधनार्थमाहेत्यर्थः । 
	नित्यानुमेय आत्मा कथमपरोक्षतया सिद्ध इति नेत्याह - न ह्यात्मन्यप्रसिद्ध इति । विषयानुभवकाले प्रमितिविशिष्टविषयसम्बन्धितया विषयप्रमित्योरिव स्वात्मनः प्रसिद्ध्यभावे आत्मान्तरसिद्धेनेव मयेदमिति सम्बन्धावभासो न स्यादित्यर्थः । विषयानुभवाश्रयतयानात्मनो परोक्ष२त्वसिद्धिरित्याह - न च संवेद्यज्ञानेनैवेति । ज्ञानान्तरेणेति । आत्मविषयज्ञानान्तरेणेत्यर्थः । भिन्नकालत्व इति । विषयानुभवकालात् भिन्नकालत्व इत्यर्थः । ज्ञानद्वयोत्पाद इति । निरवयवस्यैकविषये भिन्नविषये वा युगपद् ज्ञानद्वयोत्पाद इति भावः । एकस्य युगपत् कार्त्स्न्येन परिणामद्वयं स्यादित्याशङ्क्य तदपि न युक्तमित्याह - आह मा भूदिति । अविरुद्धमिति । गमनद्वयस्यैककरणसाध्यत्वाविरोधोऽस्ति, गतिगायत्योस्तु भिन्नेन्द्रियसाध्यत्वात् अविरोध इति भावः । 
	परिणामेऽप्यविरुद्धत्वं यौगपद्ये प्रयोजकं, विरुद्धत्वमयौगपद्ये प्रयोजकमित्याह - परिणामात्मकमपि न भवतीति । यौवनस्थाविरहेतुरित्यत्र३ ...... इत्यध्याहारः । परिशेषात् स्वयंप्रकाशत्वमेवेत्याह - स्वयं प्रसिद्ध इति । अतो बाध्यत्वमारोपितत्वं च नास्तीत्याह - स्वयमहेयोऽनुपादेय इति । अतः सर्वबाधावधित्वं सर्वारोपस्थानत्वं च स्यादित्याह - सर्वस्य हानोपादानावधिरिति । स्वमहिम्नैवेति । न त्वहङ्कारेण परिच्छिन्नतया स्फुरितत्वादात्मनोऽधिष्ठानत्वमिति भावः । 
	सम्प्रयोगितयेति । आरोप्येण समानेन्द्रियग्राह्यतयेत्यर्थः । अनुमेयत्वमस्तीत्यभिप्रेत्याह - परोक्ष इत्यर्थ  इति । अथवेति । सांक्षिवेद्यतयाः मनोमात्रगम्यतया वा अपरोक्ष इत्यर्थः । इन्द्रनीलम् इन्द्रनीलमिव नीलमित्यर्थः । भाष्यगतादिशब्दार्थमाह – अन्यच्चेति । तथा दर्शयिष्याम इति । रूपे प्रवृत्तनयनबुद्धिवृत्त्या रूपेऽभिव्यक्तचैतन्याच्च साक्षिणा आकाशापरोक्ष्यं स्यादिति वक्ष्याम इत्यर्थः ।
	प्रतिजानतेति । अनर्थहेतुनिवर्तकब्रह्मज्ञानाय विचारः कर्तव्य इति प्रतिजानतेत्यर्थः । अविद्येति मन्यन्त इति । अविद्यान्वयव्यतिरेकाभ्यामविद्याकार्यतया अविद्येति मन्यन्त इत्यर्थः । 
	न केवलमविद्याकार्यत्वात् अविद्यात्वं विद्यानिवर्त्यत्वाच्च अविद्यात्वमध्यासस्येत्याह - तद्विवेकेन चेति । एतद्भाष्यं योजयति - अध्यस्तातद्रूपेति । ध्यस्तत्वादेवातद्रूप इत्यर्थः । आहुरित्यस्यार्थमाह - प्रसिद्धमेव लोक इति । केषां प्रसिद्ध१मित्यत आह - ब्रह्मविदो वदन्तीति । विद्यानिर्त्यत्वादध्यस्ताहङ्कारादेरविद्यात्वमाहुरिति भावः । 
	अहङ्कारादीनामविद्यान्वयव्यतिरेकात् विद्यानिवर्त्यत्वाच्च अविद्यात्वं चेत् सूत्रकारेणाविद्यानिवर्तक ब्रह्मज्ञानाय विचारः कर्तव्य इत्येवमेव वक्तव्यम् । न त्वनर्थं हेत्वहङ्काराविद्याध्यासनिवर्तकज्ञानायेत्याशङ्कते - यद्येवमिति । सुषुप्ते केवलाविद्यया अनर्थकरत्वाभावात् । पुरुषाकाङ्क्षायाः तन्निवृत्तिविषयत्वाभावाद्देहाद्यध्यासस्यानर्थकरत्वादेव तन्निवृत्तिविषयत्वादनर्थहेत्वध्यासनिवर्तकज्ञानायेत्युक्त्वा तस्य ज्ञाननिवर्त्यत्वसिद्धयेऽविद्यात्वं पश्चादुपपादनीयमित्याह – नैतत्सारमित्यादिना । अविद्येत्येवोच्यमाने अविद्यानिवर्तकज्ञानायेति सूत्रकारेणोक्त इत्यर्थः । प्रकृतोपयोगितयेति । प्रवर्तकसूत्रत्वात् प्रवर्तकत्वोपयोगितयानर्थहेत्वध्यासनिवर्तकज्ञानायेत्यु१पक्षिप्येत्यर्थः । 
	तदेतदाहेति । अध्यासस्याविद्यात्वे तस्य तज्जन्यानर्थस्य चासत्यतया अधिष्ठानस्पर्शाभावात् ज्ञानेन निवृत्तिः फलतया आगच्छति तत्फलमाहेत्यर्थः । अत्राधिष्ठानेन सम्बन्धाभाव एवोच्यते । असत्यत्वेन ज्ञाननिवर्त्यत्वाख्याविद्यात्वफलं नोच्यत इत्याशङ्क्य सम्बन्धाभावोक्त्या तदप्युक्तमित्याह - अवास्तवमनर्थं दर्शयतीति । प्रतिज्ञा हीयेतेति । ज्ञाननिवर्त्यत्वं यत् सूत्रितं तत् हीयेतेत्यर्थः । 
	वृत्तसङ्कीर्तनपूर्वकमुत्तरभाष्यस्य अध्याससद्भावसाधकप्रमाणकथने तात्पर्यमाह - एवं तावदित्यादिना । सिद्धवदुपन्यस्तमिति । शास्त्रं सम्भावितविषयप्रयोजनम् , अध्यासात्मक बन्धप्रत्यनीकत्वात् जाग्रद्बोधवदिति । विषयादिसाधनाय सिद्धवद्धेतुत्वेनोपन्यस्तमध्यासमित्यर्थः । इतरेतरविषयमिति । इतरेतराधिष्ठान२वन्तमित्यर्थः । तत्र सद्भावनिश्चयमिति । आत्मनि देहाद्यध्याससद्भावसाधकप्रमाणमित्यर्थः । 
	अस्मिन् भाष्ये प्रमातृत्वादिव्यवहारहेतुत्वेनात्मनो देहेन्द्रियादिषु अहंममाभिमानाख्याध्यासोऽस्तीति प्रत्यक्षमिति प्रत्यक्षोपन्यासः कृतः । विधिप्रतिषेधपरत्वात् । सकलशास्त्रस्य मोक्षपर१शास्त्रत्वं नास्तीति तत्राह - मोक्षपरत्वं चेति । `सत्यं ज्ञानमनन्तं ब्रह्मे'२त्यादिप्रतिपादकवाक्ये विधायकप्रतिषेधकपदयोरभावात् अनुष्ठेयत्याज्यार्थाभावात् स्वरूपमात्रनिष्ठत्वमस्ति, अतः तादृशवाक्यान्यभिप्रेत्य मोक्षपराणीति मोक्षपरत्वं पृथक्क्रियत इत्यर्थः । 
	कथं पुनरित्यादिभाष्यस्य अध्यासोपादानं प्रमातृत्वादिव्यवहारजातमित्यत्र प्रमाणान्तरप्रश्नविषयत्वं दर्शयति - बाढमि३त्यादिना । अविद्येति । अध्यास इत्यर्थः । निदर्शनीय इति । प्रमाणान्तरेण निदर्शनीय इत्यर्थः । 
	कथं पुनरित्यादेराक्षेपरूपार्थं दर्शयति - प्रमातारमाश्रयन्ति प्रमाणानीति । प्रमातृत्वशक्तिमन्तमाश्रयितुं योग्यानीत्यर्थः । 
	अविद्यांध्यासपरिनिष्पन्नाहङ्कारात्मसम्पिण्डितोपादानत्वे प्रमाणानां न प्रामाण्यमेव सिध्यतीत्यस्मिन्नर्थे भाष्यं योजयति - अथवा कथमिति । अविद्यावदुपादानत्वे का प्रामाण्यानुपपत्तिरिति तदाह - अविद्यावद्विषयत्व इति । अत्र प्रत्यक्षादिशब्देन शास्त्रशब्देन च ज्ञानान्युच्यन्ते । 
	उच्यते, देहेन्द्रियादिषु इत्यादिभाष्यमर्थापत्ति व्यतिरेकानुमानप्रदर्शनाय४ तयोः सामग्रीभूतव्यतिरेकव्याप्तिं दर्शयतीत्याह - न हि देहेति । देहेन्द्रियादिषु एकैकस्मिन् अहंममाभिमानहीनस्य पुंसः प्रमातृत्वाभावे सदा प्रमातृत्वहीनत्वादेव न कदाचिदपि प्रमातृत्वमिति नेत्याह - यतो देह इति । देहेऽहमभिमानः इन्द्रियेषु ममाभिमान इति । यतोऽतोऽभिमानभावे व्यवहारः सम्भवतीत्यर्थः । 
	इन्द्रियपदेन प्रत्यक्षकरणेषु ममाभिमान उक्ते किमादिशब्देन अनुमानादिकरणेष्वपि ममाभिमान उच्यत इत्याशङ्क्य प्रत्यक्षकरणगोलकेष्वित्याह – आदिशब्देनेति । उपचयाभिधायिदिहधातोः देहशब्दो निष्पन्नः, अतो देहशब्दार्थसङ्घाते न कदाजिदप्यहमभिमान इत्याशङ्क्याह - देहशब्देनावयव्यभिमत१ इति । अङ्गुल्यादीनामेकाङ्ग२च्छिन्ने पूर्णावयविनाशात् न भवेत् तस्मिन्नहमभिमान इत्याशङ्क्य सशिर३स्कता प्रायशस्त्वगिन्द्रियाद्याधारत्वे, प्रयोजकनिरपेक्षतया त्वगिन्द्रियाधारत्वं शरीरत्वे प्रयोजकम् , अतोऽवयवे यस्मिन् कस्मिन् छिन्नेऽपि सशिरस्के४ देहेऽहमभिमानः सम्भवतीत्याह - सशिरस्क इति । सशिरस्कदेहोऽहमिति प्रतीतिर्नास्तीत्याशङ्क्याह – मनुष्या५दीति । देहेन्द्रियादिष्वित्यत्र केवले देहे अहमभिमानो भाष्यकारैरुक्तः । युष्माभिर्जातिसम्भिन्नदेहेऽहमभिमानः कस्मादुक्त इत्याशङ्क्य तैरप्यहमभिमानयोग्यजातिविशिष्टदेहेऽहमभिमान उक्त इत्याह - न शरीरमात्रमिति । 
	केवलदेहेऽहमभिमानाभावेन जातिविशिष्टो१ऽभिमान इत्याशङ्क्य जातिविशिष्टदेहैक्या२ध्यस्तचित्स्वभावमात्मानमनुभूय पश्चात् प्रवर्तत इति स्वसाक्षिकमित्याह - सर्वो हीति । एकाधिकरणचैतन्य इति । जातिविशेषेण तादात्म्यमापन्नचैतन्य इत्यर्थः । प्रमातृत्वादिव्यवहारकर्ता देहेन्द्रियादिषु अहंममाभिमानरूपाध्यासवान् , अध्यासाभावे व्यवहाराभावात् । ३यथा सुषुप्त इति व्यतिरेकानुमानमत्राभिप्रेतं द्रष्टव्यम् । प्रमातृत्वादिव्यवहार आत्मनो देहेन्द्रियादिष्वहंममाभिमानरूपाध्यासमन्तरेणानुपपन्नोऽध्यासं कल्पयति, अध्यासाभावे व्यवहाराभावात् । ४यथा सुषुप्त इत्यर्थापत्तिर्वात्रद्रष्टव्या । नन्वात्मनो देहादिभिः सम्बन्धमात्रं प्रमातृत्वादिव्यवहारेऽपेक्षते न तादात्म्याध्यास५मित्याशङ्क्य सम्बन्धान्तराणां प्रमातृत्वादिव्यवहारहेतुत्वं दूषयति - न स्वत्वेनेत्यादिना । 
	सुषुप्तेऽपि स्वस्वाभिभावसम्बन्धस्य भावादित्यभ्युच्चयः । सुषुप्ते व्यवहारप्रसङ्गपरिहाराय इच्छामात्रेण विनियोज्यविनियोजकत्वाख्यसम्बन्धान्तरं कश्चिदाह – आत्मेच्छानुविधायित्वमिति । यदि देहादेरात्मना सम्बन्ध आत्मेच्छानुविधायित्वं तर्हि आत्मनोऽपि देहादीच्छानुविधायित्वमिति प्राप्तमित्याशङ्क्याह – तस्यापीति । तस्याप्यात्मनोऽपि तस्य स्वदेहं प्रति यथेष्टविनियोजकत्वं तेन देहादिना सम्बन्ध इत्यर्थः । तत इति । तस्मात् सम्बन्धादित्यर्थः । एतत्सम्बन्धमूलो व्यवहार इत्यत्र प्रमाणमाह - तथा चोत्तिष्ठामीति । भृत्यादयोऽपि स्वामीच्छानुविधायिनः, अतो भृत्यादिशरीरेणापि व्यवहारः स्यादिति तत्राह - न च भृत्यादिषु तदस्तीति । अव्यवधानेनेच्छानुविधायित्वं सम्बन्धः । भृत्यदेहस्य तु स्वामीच्छापूर्वकप्रेरणानिमित्तभृत्येच्छानुविधायित्वमेवेति नाव्यवधानेनेच्छानुविधायित्वमित्यर्थः । न मिथ्या, मुख्याभिमानाभावादिति । मुख्यदेहादौ अहंममाभिमानाख्याध्यासाभावात् न व्यवहाराभाव इत्यर्थः । 
	अहं मनुष्य इति ज्ञानस्य गौणत्वे गौणात्मपुत्रदेहगतदाहच्छेदादिनिमित्तव्यथानुसन्धानाभाववत् स्वदेहगतदाहच्छेदादिनिमित्तवेदनानुसन्धानं न स्यात् । अनुसन्धानसद्भावादेवाहमित्यनुभवो मुख्यदेहैक्यविषय इत्याह - १भवानेवात्र प्रमाणमिति । इच्छाप्यध्यासमूलैवेत्याह - अपि च इच्छापीति । तवाप्यपरिणामिन आत्मनः कथमिच्छारूपपरिणाम इत्याशङ्क्य परिणाम्यन्तःकरणैक्याध्यासात् ममोपपन्नस्तव तु न स्यादित्याह – परिणाम्यन्तःकरणसंवलितेति । अन्तःकरणाध्यासमूलैव इच्छेति प्रत्यक्षमाह - तथा चानुभव इति । 
	प्रमाणप्रश्नोत्तरं परिसमाप्य प्रमातृत्वशक्तिमदश्रयत्वात् नाध्यस्ताहङ्कारादिसम्पिण्डितात्माश्रयत्वं व्यवहारस्येत्याक्षेपं परिहरति - तेन यद्यपि प्रमातृशक्तिसन्मात्रमिति । यद्यपि प्रमातृत्वशक्तिमदाश्रयत्वं प्रमाणानामित्यर्थः । तदेव तु इति । प्रमातृत्वशक्तिमात्रमप्य२ध्यस्ताहङ्कारसम्पिण्डितात्मनि निष्पद्यत इत्यविद्यावदाश्रयत्वं प्रमाणानामुच्यत इत्यर्थः । 
	अध्यासपरिनिष्पन्नाहङ्कारात्मसापिण्डितोपादानत्वे कारणदोषादप्रामाण्यं प्रमाणानामित्युक्तमाक्षेपं परिहरति - तथा निरपेक्षाणामिति । न सापेक्षत्वलक्षणाप्रामाण्यमित्यर्थः । न शक्तिप्रतिबन्धनिमित्तमप्रामाण्यमित्याह – स्वसामर्थ्येनेति । निश्चयानुत्पत्तिनिमित्ताप्रामाण्यमपि नास्तीत्याह - अर्थसिद्धिं विदधतामिति । न विपर्ययरूपमप्यप्रामाण्यमित्याह – बाधानुपलब्धेरिति । प्रत्यक्षादिसिद्धार्थस्य स्वप्रयुक्तार्थक्रियासमर्थरूपस्य बाधानुपलब्धेरित्यर्थः । विधिमुखोपदर्शितमिति । प्रत्यक्षादीनां व्यवहारसमर्थवस्तुबोधकत्वलक्षण३प्रामाण्यं विधिना प्रत्यक्षेण दर्शितम् । अविद्याविषयत्वं प्रत्यक्षतन्मुखानुमानार्थापत्त्यादिभिः       प्रदर्शितमित्यर्थः । 
	अहङ्कारोपादानाविद्याया अपि दोषरूपत्वात्  अप्रामाण्यहेतुत्वमित्याशङ्क्य अहङ्कारात्मसम्बन्धतद्रूपोत्पादनद्वारेण प्रमाणकारणत्वात् दोषत्वं नास्ति । प्रमाणकारणे पश्चाद्भुवः काचादेर्दोषत्वादित्याह- दोषस्त्विति । कारणस्य अदोषत्वात्१ कारणगतस्यैव दोषत्वमित्युक्तं विशेषमनादृत्य आगन्तुक्स्य दोषत्वं न नैसर्गिकस्येत्येतावन्मत्रे दृष्टातमाह - न च सर्वसाधारण इति । अन्नपाननिष्यन्द इति । मूत्रपुरीषात्मना निष्यन्द इत्यर्थः । शाबरभाष्यविरोधोऽपि नास्तीत्याह - अनैसर्गिकं च दोषमभिप्रेत्य इति । मिथ्येति प्रत्यय इति । एतदत्र नास्तीति प्रत्यय इत्यर्थः । 
	अविवेकिव्यवहारस्य अध्यासमूलत्वेऽपि न विवेकिव्यवहारोऽध्यासमूल इति तत्राह - इतश्चैतदेवम् इति । विप्रतिपन्नो विवेकिव्यवहारोऽध्यासमूलः, अध्यासपूर्वकव्यवहारसमानव्यवहारत्वात् , पश्वादिव्यवहारवत् इत्यनुमानम् । तत्र पश्वादिदृष्टान्ते अध्यासमूलतां व्यवहारस्य दर्शयति - तथा चेति । अध्यासानुमाने हेतुभूतस्य व्यवहारस्य विवेकिष्वपि वृत्तिमाह – तदेकरूपेति । विवेकिजनेषु हेतुदर्शनात् हेतुमन्तमध्यासमनुमिमते । अतः तदेकरूपेति । 
	दृष्टान्तेऽपि अध्याससद्भावे प्रमाणं चोदयति - ननु पश्वादीनामिति । अहङ्कारानुबन्धः अहमित्यभिमानसम्बन्ध इत्यर्थः । २पश्वादीनां बाह्यप्रत्यक्षेण देहसिद्धेर्मानसप्रत्यक्षेणात्मसिद्धेः देहात्मनोः भेदस्य चोभयप्रत्यक्षासिद्धेः अनुमानागमपरिज्ञानाभावाच्च ताभ्यामपि भेदासिद्धेः शुक्तिरजतयोरिवाध्यासः परिशिष्यत इत्याह - प्रौढमतिभ्य इति । बुद्धिमन्मनुष्येभ्य इत्यर्थः । भेदस्य स्वरूपत्वादेव पश्वादीनामात्मदेहपदार्थग्राहिबाह्यमानसप्रत्यक्षज्ञानाभ्यां भेदोऽपि सिद्ध इत्यत आह – अन्यथेति । पश्वादीनां पदार्थज्ञानेन भेदस्य सिद्धत्वे मनुष्येष्वपि पदार्थज्ञाने सति भेददर्शनस्यापि विद्यमानत्वात् व्यतिरेकोपदेशानर्थक्यप्रसङ्ग इत्याह – तदनर्थकत्वप्रसङ्गादिति । एवमेवेति । पश्वादीनां स्वाभाविकप्रत्यक्षेण भेदसिद्धिरिव इत्यर्थः । सर्वः सम्प्रतिपद्येत इति ।
	देहादात्मनो१ भेदं प्रतिपद्येत इत्यर्थः । स्वाभाविकप्रत्यक्षेण देहादात्मनो भेदसिद्धिः गोपालादिषु विद्यते, तेषामदृष्टार्थप्रवृत्तिदर्शनादिति चोदयति - ननु गोपालाङ्गनादय२ इति । तेषामपि न प्रत्यक्षेण विवेकग्रहः किन्तु आप्तवचनादित्याह - न तदभिज्ञेति । प्रत्यक्षश्चेद्विवेकः विशेषतः प्रत्यगात्मानं प्रतिपद्येरन् इत्याह - तथा च त इति । निगमनभाष्यमुपपन्नमित्याह – तस्माद्युक्त३मुक्तमिति । प्रत्यक्षादिव्यवहारः पश्वादिभिर्विवेकिनामपि समानो युक्त इति भाष्ये योजना । 
	एवं तावत् ४प्रत्यक्षादीनीत्युक्तानुवादः - शास्त्रीये त्विति भाष्यस्याशङ्काप्रदर्शनपूर्वकं तात्पर्यमाह - एवं तावदित्यादिना । अस्तु प्रमाणव्यवहार इन्द्रियापेक्षा । न तु देहापेक्षेत्याशङ्क्य सत्वचस्य भूमावुप्तबीजस्य कार्यकरत्ववत् गोलकप्रतिष्ठस्यैव कार्यकरत्वाद्विद्यत एव देहापेक्षेत्याह - तानि च नाधिष्ठानशून्यानीति । तर्हि गोलकप्रदेशैरेव अलं, मास्तु देह इत्याशङ्क्य उत्पाटितगोलकप्रतिष्ठेन्द्रियस्य ज्ञानजनकत्वाभावात् देहांशभूते गोलक एवापेक्षेत्याह - अधिष्ठानं च देह इति । देहांशभूतगोलकमधिष्ठानमित्यर्थः । 
	देहापेक्षत्वेऽपि न तस्यात्मन्यध्यासापेक्षा, अध्यस्तत्वेऽपि अध्यस्तदेहविशिष्टात्मा प्रमाणादिव्यवहारोपादानं न भवति । किन्तु आत्मैवोपादनं, अध्यासस्तु निमित्तमात्रमिति, नेत्याह - न तेनेति । अनुभवारूढमिति । मनुष्योऽहं जानामीत्यध्यस्तदेहादिसम्पिण्डितात्माश्रयत्वं प्रत्यक्षादीनां साक्ष्यनुभवसिद्धमित्यर्थः । कार्यतोऽपीति । समानव्यवहाराख्यकार्यतोऽपि अध्याससद्भावमापद्येत्यर्थः । प्रतिपन्नात्मेति । देहव्यतिरिक्तत्वेन  प्रतिपन्नात्मेत्यर्थः । तत्रेति । शास्त्राख्ययागादिकर्तव्यज्ञानतन्निमित्तयागादावित्यर्थः । 
	शास्त्रीये त्विति भाष्येणादृष्टार्थप्रवृत्ता१वात्मनो देहाद्व्यतिरिक्तत्वज्ञानमभ्यनुजानाति । अभ्यनुज्ञामाक्षिपति - ननु फलनैयमिकेति । तत्र फलचोदनेति । पशुकामो यजेत, स्वर्गकामो यजेतेत्यादिचोदनेत्यर्थः । नैयमिकचोदनेति । यावज्जीवं जुहोतीत्यादिचोदनेत्यर्थः । नैमित्तिकचोदनेति । गृहदाहवान् यजेतेत्यादि चोदनेत्यर्थः । स्वर्गशब्दार्थस्य सुखत्वात् अस्मिन् जन्मनि लब्धुं शक्यत्वादितिभावः । 
	यथा च एतदेवमिति । व्यतिरिक्तात्मा नास्तीत्येतद् ‘एक आत्मनः शरीरे भावात्१' इति पूर्वपक्षसूत्रे प्रदर्शयिष्याम इत्यर्थः । सत्यम् , मन्त्रार्थवादादीनां प्रामाण्यमनङ्गीकुर्वतां मीमांसकानां न विधिप्रामाण्यार्थं देहव्यतिरिक्तात्मापेक्षा । भाष्यकारस्तु मन्त्रार्थवादादीनां प्रमाणान्तरेणासिद्धेऽविरुद्धे चार्थे प्रामाण्यमङ्गीकृत्य तद्बलेन प्राप्तस्य देशान्तरे कालान्तरे देहान्तरेणोपभोग्यस्य स्वर्गाख्यफलस्य साधनयागविधीनां प्रामाण्यार्थं देहव्यतिरिक्त आत्मापेक्ष्यत इति तमभ्यनुजानातीत्याह - सत्यमेवं, तथापीति । 
	विधिनिर्णयार्थं प्रवृत्तः शाबरभाष्यकारः  व्यतिरिक्तात्मानं साधयति । अतः विधिप्रामाण्याय व्यतिरिक्तात्मापेक्षा इत्याशङ्क्य तथा सति सूत्रेणापि भवितव्यम् , तदभावात् न विधिप्रामाण्यात् तस्मिन् प्रमाणापेक्षया व्यतिरिक्तत्वासाधनमित्याह - तथा च विधिवृत्तेति । विधौ प्रवृत्ता मीमांसा, विधिवृत्तविषया मीमांसा, विधिवृत्तमीमांसेति वा निर्वाहः । 
	विधिप्रामाण्यानपेक्षितस्यासूत्रितस्य च भाष्यकारेण प्रतिपादनमयुक्तमित्याक्षिपति - तत्कस्य हेतोरिति । कस्य हेतोः कस्माद्धेतोरित्यर्थः । धर्मविचारं प्रतिज्ञाय तस्मिन् प्रमाणापेक्षायां चोदनां प्रमाणत्वेनो२पन्यस्य कथं चोदनायाः प्रामाण्यमित्यपेक्षायां तद्विधिवाक्यं प्रमाणं बादरायणस्य अनपेक्षत्वादिति मन्त्रादीनामपि साधारणहेतुप्रयोगात् , सूत्रकारेण मन्त्रादीनामपि प्रामण्यमनुसृतं मन्वानो भाष्यकारस्तत् प्रामाण्यनिमित्तस्वर्गादिफलभोक्तृत्वेन देहव्यतिरिक्त आत्मापि सूत्रकारेणानुमत इति कृत्वा व्यतिरिक्तात्मानं साधयति इत्यतो न निर्मूलं व्यतिरिक्तात्मसाधनमित्याह - धर्मजिज्ञासेति कार्यार्थविचारमिति । विशेषाभावादिति । अपौरुषेयत्वेन वक्तृज्ञानाद्यनपेक्षत्वे कृत्स्नवेदवाक्यार्थानां विशेषाभावादित्यर्थः । स्वरूपनिष्ठानामिति । सिद्धार्थनिष्ठानामित्यर्थः । 
	सूत्रेण मन्त्रादिप्रामाण्यस्य सूत्रितत्वात् तद्बलप्राप्तस्वर्गादिभोक्त्रात्मानं साधयति, न विधिप्रामाण्याय अपेक्षितत्वादात्मानं साधयतीति कथं निर्णय इत्याशङ्क्य भाष्यकारेणापि मन्त्रादिप्रामाण्यस्येष्टत्वात् निर्णय इत्याह - तथा ‘चोदना ही’ति । चोदनाशेषत्वेनापि इति । चोदनासन्निधिपठितार्थवादादीनां चोदनाशेषत्वात् शेषगतभूताद्यर्थप्रतिपादकत्वं शेषिण्युपचरति भाष्यकार इति भावः । अवगच्छति इति । गम्यत इति । भाष्यकारोऽवगच्छतीत्यस्माभिर्गम्यत इत्यर्थः । 
	मन्त्रादिप्रामाण्यसूचनद्वारेण व्यतिरिक्तात्मापि अनुमतश्चेत् तत्प्रतिपादकसमन्वयविचारोऽपि सूचनीय इति, नेत्याह - स च स्वरूपावगम इति । आत्मप्रतिपादकवाक्यमित्यर्थः । कस्मिन्निति । वेदान्तानां चोदनाशेषभूतात्मनि प्रामाण्यं स्वतन्त्रात्मनि वेत्यर्थः । कथं वेति । एकरसार्थप्रतिपादकत्वं संसृष्टार्थप्रतिपादकत्वं वेत्यर्थः । उपयोगाभावादिति । धर्मस्य व्यतिरिक्तात्मनि अपेक्षाभावात् फलस्यैव तदपेक्षत्वात् । फले च जैमिनेः३ प्रयत्नाभावात् व्यतिरिक्तात्मा न मीमांसित इत्यर्थः । फलमपि व्यतिरिक्तात्मानमपेक्षते चेत् तत्रापि प्रयत्नो युक्तो जैमिनेरिति, नान्यथासिद्धत्वादित्याह - भगवांस्तु पुनरिति । 
	मोक्षफलरूपं ब्रह्म तद्भोक्तारम् असंसार्यात्मानं च प्रतिपादयत्याचार्यः । न स्वर्गफलं तदपेक्षितसंसार्यात्मानं च प्रतिपादय१तीत्याशङ्क्य विधिरहितवाक्यानां सिद्धार्थे प्रामाण्ये साधिते विधिरहितमन्त्रादीनामपि प्रामाण्यं तदर्थस्वर्गादिवत्सिद्धं स्यादित्याह - तत्र च देहान्तरोपभोगयोग्यः स्वर्गः स्थास्यतीति । 
	स्थीयतां नाम स्वर्गः, स्वर्गाख्यलोक विशेषप्राप्तये देहविलक्षण आत्मापेक्षा२ नास्ति, वर्तमानशरीरेणैवार्जुनादीनां स्वर्गप्राप्तेः श्रुतत्वादित्याशङ्क्य, यद्यपि लोकविशेषप्राप्तये नापेक्षा तथापि तत्स्थस्यान्यस्य देहान्तरप्राप्तेरपि श्रुतत्वात् वर्तमानदेहेन सह देहान्तरप्राप्तेरसम्भवात् तदुपपत्त्यर्थं देहविलक्षण आत्मा स्वीकर्तव्य इत्याह - तच्च सर्वमिति । 
	समन्वयसामर्थ्यात् देहव्यतिरिक्तात्मसिद्धेर्बादरायणस्याध्यात्मविचारः पिष्टपेषणमिति, नेत्याह – तत्सिद्धिश्चेति । व्यतिरिक्तात्मनः सिद्धवस्तुत्वादेव प्रमाणान्तरयोग्यस्य प्रमाणान्तरविषयत्वाभावे मनुष्योऽहमिति देहस्यात्मविषयप्रमाणान्तरविरोधे चाप्रामाण्यप्रसङ्गात् न केवलमागमेन व्यतिरिक्तात्मनः सिद्धिरित्यर्थः । तर्ह्यागमस्य व्यतिरिक्तात्मन्यप्रामाण्यमेवेति नात्मसिद्धिरिति नेत्याह – अतस्तत्सिद्धाविति । 
	तेनेति । विरोधपरिहारफलेन विचारेणेत्यर्थः । उक्तमर्थं संक्षेपतो दर्शयति - सत्यमित्यादिना । विनापि तेनेति । मन्त्रादिप्रामाण्यस्वर्गा३द्यनभ्युपगच्छतां व्यतिरिक्तात्मना विनापि विधिप्रामाण्यसिद्धेरित्यर्थः । अस्ति तु तत् इति४ । मन्त्रादिप्रामाण्यं स्वर्गादिर्वेत्यर्थः । न तेन विनेति । व्यतिरिक्तात्मना विनेत्यर्थः । 
	वेदान्तवेद्यमहंरूपमहंप्रत्ययविषयात्मरूपात् अभिन्नमुत भिन्नं, यद्यभिन्नमहंप्रत्ययविषयत्वादेव न वेदान्तवेद्यं भवति । भिन्नं चेत् तर्हि आत्मस्वरूपत्वं न सम्भवतीत्यतः नास्तीत्याक्षिपति - किं तदिति । असंसार्यात्मतत्वमिति । अकर्त्रात्मत्वमित्यर्थः । 
	अशनायाद्यतीतमित्यसंसार्यात्मतत्वं दर्शयति इति । अशनायाद्यतीतत्वात् आत्मतत्वमसंसारीति हेत्वभिधानेन प्रतिपादयतीत्यर्थः । अशनायाद्यतीतत्वस्या५ कर्तृत्वाख्यासंसारित्वं प्रति हेतुत्वप्रकारमाह - अशनायाद्युपप्लुतो हीति । स्वास्थ्यमलभमानः आत्मयाथातथ्ये स्थितिमलभमानः । पश्यतीति । अतो न कर्तृत्वं प्रतिपद्यत इति शेषः । संसारमिति६ । ७वर्णान्तरे अहमुल्लेखमहङ्कारात्मसम्पिण्डितरूपमित्यर्थः । तस्मादित्यध्यासप्रमाणोपसंहारः । तस्मात् प्रत्यक्षानुमानार्थापत्ति८प्रमाणादित्यर्थः । 
	विधेः बोद्धारमधिकारिणं ब्राह्मणादिशब्दैरनुवदन् आगमोऽपि चेतनाचेतनयोरैक्यावभासं दर्शयतीत्याह - तदेव दर्शयतीति । स्नात्वेति । गृहस्थो भूत्वेत्यर्थः । ज्योगामयावी उज्ज्वलामयावानित्यर्थः । 
	लक्षणभाष्ये परत्रावभास इत्येकेन परशब्देन लक्षणमुक्तम् । अत्र तु अतस्मिंस्तद्बुद्धिरित्यवोचाम इति परशब्दद्वयेन लक्षणमनूद्यत इति पूर्वापरविरोधः प्राप्त इत्याशङ्क्य लक्षणभाष्यान्ते परशब्दद्वयेनोक्तं लक्षणमनूद्यत इति दर्शयितुमन्तग्रहणं करोति । सर्वथापि तु इति । सिंहो देवदत्त इतिवत् गौणावभासं व्यावर्तयति - निरुपचरितमिति । लक्षणत युष्मदर्थात् अन्तःकरणात् प्रतीतितो१ युष्मदर्थः पुत्रादिरिति भेदादाह - कस्य युष्मदर्थस्येति । वस्तुतोऽस्मदर्थः चैतन्यं, प्रतीतितोऽस्मदर्थः अन्तःकरणादिरिति भेदादाह२ - कस्मिन्नस्मदर्थ इति । भाष्यं योजयति - अतस्मिन्नित्यादिना । अयुष्मदर्थ इत्युक्ते युष्मदर्थाभावं प्राप्तं व्यावर्तयति - अनिदं चिति इति । अनिदं चिति तद्बुद्धिरित्युक्तेऽनिदं चित्यनिदं चिद्बुद्धिरध्यास इत्युक्तिं व्यावर्तयति । युष्मदर्थावभास इत्यर्थः इति । तदाहेति । आत्मानात्मनोरितरेतराध्यासं पुरस्कृत्येत्यत्र सामान्येन उक्ताध्यासस्य विभागमाहेत्यर्थः । 
	पुत्रादीनां हस्ताद्यङ्गेषु छिन्नेषु नास्ति छिन्नहस्तोऽहमिति प्रतीतिः । अतो न मुख्य इत्याह – कथमिति । छिन्नहस्तोऽस्मीति प्रतीत्यभावेऽपि बाह्यपुत्रादिगत धर्मान्तरस्य मुख्याध्यासो भवत्येवेत्याह - तद्यथा बालक इत्यादिना । मातुलादिना पुत्रे पूजिते अहमेव त्वया पूजित इति रीत्या आशङ्क्याह - वस्त्रालङ्कारादिना इति । 
	पुरुषान्तरेण पुत्रस्य उपनयनादौ कृते यथा अहमुपनीत इत्यभिमानाभावः तद्वत् न पूजितत्वाभिमानः -     इत्याशङ्क्य पुरुषान्तरस्य पितरं प्रति उपनेताहमस्मीत्यभिमानाभावात् अस्याप्युपनीतोऽस्मीति अभिमानाभावः । अत्र पूजयितुरपि पितरमेवापुजमित्यभिमानात् पितुः पूजितत्वाभिमान  इत्याह – पूजयितापीति । अव्यक्तत्वादिति । चित्तपरिपाका३भावादित्यर्थः । अनन्तरः स्वराष्ट्रसमीपदेशाभिमानीत्यर्थः । बाह्यशब्दाभिप्रायमाह – प्रसिद्धव्यतिरकस्येति ।
	भाष्यग्रन्थतः उत्तरोत्तराध्यासोपहितः प्रत्यगात्मा पूर्वपूर्वाध्यासाधिष्ठानमित्यभिप्रेत्य   आत्मन्यध्यस्यतीत्यत्र आत्मशब्दार्थमाह – अस्मदर्थश्चेति । आत्मशब्दार्थश्चेत्यर्थः विषय इत्यधिष्ठानमुच्यते । विषयभूतोऽस्मदर्थश्चाहं प्रत्ययिसम्भिन्न एवानिदं चिदंश इत्यन्वयः । 
	अहङ्कारस्य संस्कारावच्छिन्नः प्रत्यगात्माधिष्ठानं तस्य च संस्कारस्य पूर्वाहङ्कारावच्छिन्न अधिष्ठानमतोऽहङ्कारं प्रति स्थूलकार्यरूपाध्यासान्तरानास्कन्दितस्याधिष्ठानत्वात्, शुद्धप्रत्यगात्मनोऽनधिष्ठानत्वमुच्यत इति द्रष्टव्यम् । धर्मिणोऽपीत्यत्र ग्रहणमित्यध्याहारः । ‘ब्राह्मणो यजेत’ ‘कृष्णकेशोऽग्नीनादधीत’ इत्यादिशास्त्रेण च धर्ममूलत्वेन कर्मविधानाच्च धर्मप्राधान्यात् धर्मग्रहणमित्याह – तन्निमित्तश्चेति । देहधर्मानित्यत्र धर्मशब्दस्य धर्म्युपलक्षकत्ववत् इन्द्रियधर्मानित्यत्र धर्म्युपलक्षकत्वं प्राप्तं व्यावर्तयति - धर्ममात्रमिति । गृह्यत इत्यध्याहारः । 
	अन्तः करणाहंप्रत्ययिनोरेकत्वात् पुनरुक्तिः स्यादिति शङ्कां व्युदस्यति - अन्तःकरणमित्यहंप्रत्ययिन इति । कामादीनामहं कामीत्यादिसम्बधित्वेनैवाध्यासः, न तु अहं काम इत्यादितादात्म्येनाध्यास इति भावः । 
	स्वशब्दस्यात्मवाचित्वं व्यावर्तयति - स्वशब्देनेति । प्रचारः, चरणं चारः इति व्युत्पत्त्या परिणामोऽभिधीयत१ इत्याह - कामसङ्कल्पकर्तृत्वादिः परिणाम इति । स्वप्रचार इत्यत्र प्रेत्युपसर्गार्थमाह - अनेकविध इति । 
	प्रविभक्तेषु ब्रह्मादिस्थावरान्तेषु योनिभिदेषु यन्निमित्तं यैर्निमित्तभूतैः कामाद्यैश्चरति इति व्युत्पत्त्या प्रचारशब्दस्य कामादिरर्थ इत्याह – यन्निमित्तमिति । साक्षादीक्षत इति साक्षीति साक्षिशब्दस्य अव्यवधानमर्थ इत्याह – साक्षादव्यवधानमवभासयतीति । अहङ्कारस्यैव परिणामव्यवधानेन कस्मात् न साधकत्वमित्याशङ्क्य चित्वादेव परिणामहीनावस्थां विहाय परिणामावस्थाप्राप्तिर्नास्तीत्याह - हानोपादानशून्य इति । हानोपादानशून्यत्वं कुत इति अयोग्यत्वादित्याह – अविकारित्वेनेति । कुतोऽयोग्यत्वमिति केनापि संसर्गाभावादित्याह – असंगितयेति । 
	कथं पुनः सर्वान्तरस्यात्मनः - प्रत्यञ्चन१मित्याशङ्क्य बाह्यदेहादिषु विप्रसृतचैतन्यस्य क्रमेण देहादिभ्यो निष्कृष्य अनुसन्धानावस्थायामन्तरन्तरनुप्रवेश भ्रमापेक्षया इत्याह - स एव देहादिष्विति । बहिर्भावमापद्यमानेष्विति । पूर्वमहन्तया प्रतिपन्नेषु पश्चाद्विवेकानुसन्धानसमये आत्मनः सकाशात् बहिर्भावमापद्यमानेष्वित्यर्थः । घटस्यापि स्वरूपत्वमस्तीत्याशङ्क्य स्वरूपमाभासस्तस्य, निरुपचरितस्वरूपस्त्वात्मेत्याह - निरुपचरित इति । 
	अधिष्ठानत्वादवभासमानत्वमेवेत्याशङ्क्य अधिष्ठानविशेषो न प्रकाशेत इत्याह - न हि शुक्तौ रजताध्यास इति । तर्हि अत्रापि सर्वगतत्वादिविशेषाकारो न प्रकाशत एवेति । आत्मनः साधारणाकारः सत्वं, चित्वं विशेषाकारः अन्तःकरणस्य साधारणरूपशून्यत्वं जडत्वं विशेषाकारः स प्रतिभासत इत्याह - प्रकाशते   चेह चैतन्यमिति । नाहङ्कारप्रमुख इति । प्रपञ्चस्य जडाख्यविशेषरूपातिरिक्तरूपाभावात् इति भावः । अनुभवमेव अनुसरन्निति । अहमनुभवामीत्यत्र अहङ्कारचैतन्ययोः विद्यमानमनुभवमेव अनुसरन्नित्यर्थः । पृथगवभासनादिति । द्वयोरपि सामान्यविशेषात्मना अवभासनात् नाध्यासः सम्भवति । सामानाधिकरण्यमस्ति चेत् गौणमित्यर्थः । विशेषाव२-भासेऽध्यासविरोध उक्त इति नेत्याह - न हि दृष्टेऽनुपपन्नमिति । 
	अन्तःकरणादिषु अध्यस्यतीति भाष्यगतादिशब्दो विरुद्ध इति चोदयति - नन्विति । अन्तःकरणस्यैव अध्यासादेव भाष्ये धर्मशब्द उक्त इत्यर्थः । अन्यथेति । शुद्धचैतन्यस्याध्यासे सतीत्यर्थः । अन्तःकरणस्य देहादिषु आत्माध्यासोपाधितया अनुप्रवेशमात्रमेव । न तु तस्याध्यस्तत्वमित्याह - सत्यमाह भवानिति । अन्तःकरणं सचितिकमन्यत्र देहादिषु अध्यस्यमानं यत्र देहादिष्वध्यस्यते तस्यैव देहादेरात्मनः आत्मानं प्रति कार्यकरत्वम् आपाद्य अन्तःकरणं स्वसंश्लेषात् चैतन्यच्छायाभाजनयोग्यतां देहादेरापाद्य स्वयमविद्यमानमिव तिरस्कृतं तिष्ठतीति योजना । 
	स्वतः परतो वेति । अन्तःकरणे स्वतोऽध्यस्यते देहादिष्वन्तःकरणोपाधिमपेक्ष्य अध्यस्यत इति चैतन्यस्यैव सर्वत्राध्यास इत्यत्र स विशेष इत्यर्थः । तेनोच्यत इति । आदिशब्द उच्यत इत्यर्थः । अत एवेति । सर्वत्र चैतन्यस्यैव अध्यासादेवेत्यर्थः । अहंकर्तृत्वं योजयन्त इति । अहंप्रत्ययविषयत्वम् आत्मत्वं च योजयन्त इत्यर्थः । निगमयतीति लक्षणादिभिः साधितमध्यासं निगमयतीत्यर्थः । 
	तत्रापीति । प्रत्यगात्मनि नैसर्गिकत्वेन प्रथमभाष्ये यो लोकव्यवहार उक्तः, स इहोक्तप्रत्यगात्मनि अहङ्काराद्यध्यास एवेत्यर्थः । नैसर्गिकस्येति । आत्मभावे यो न बुध्यते एव ? स नैसर्गिकः, तस्येत्यर्थः । 
	अनन्तः कथमिति । ज्ञाननिवर्त्यत्वादिति भावः । यदि स्यादिति । अभावविलक्षणत्वे सति अनादित्वादात्मवदनन्तश्चेदित्यर्थः । मिथ्याप्रत्ययरूप इत्यत्र मिथ्याप्रत्ययसदृशः, न तु मिथ्येत्युच्यत इति शङ्कानिरासार्थमाह – रूपग्रहणमिति । तेनेति कर्तृत्वभोक्तृत्वशक्तेरप्यध्यासहेतुकत्वेनेत्यर्थः । कर्तुर्भोक्तुश्च सत इति । स्वत एव कर्तृत्वादिशक्तिमत इत्यर्थः । दोषप्रवर्तनमिति । रागद्वेषजननेन प्रवृत्तिकारणमित्यर्थः । येषामिति । साङ्ख्यव्यतिरिक्तानामित्यर्थः । 
	मिथ्यात्वसिद्धय इति । अहंममाभिमानाख्याध्याससिद्धय इत्यर्थः । अनर्थस्य प्रहाणाय इति वक्तव्यम् इत्यत आह - हेतोः प्रहाण्या हीति । शास्त्रप्रामाण्यात् निवर्ततामिति न, व्यरिरिक्तात्मज्ञानेऽपि अध्यासानुवृत्तिदर्शनादित्याह - तथाहि मनुष्यादीति । विविक्तोऽपि१ विविक्तात्मविषयोऽपीत्यर्थः । सादित्वानादित्वयोर्विनाशाविनाशप्रयोजकत्वायोगात् विरोधिसन्निपातासन्निपातयोरेव प्रयोजकत्वादनादिरपि विरोधिसन्निपाते नश्यतीत्याह - नायं दोष इति । 
	व्यतिरेकब्रह्मात्मज्ञानयोरध्यासनिवृत्तौ को विशेष इति तत्राह - तद्धि ब्रह्मणोऽवच्छिद्येति । ब्रह्मणः सकाशात् प्रतिबिम्बरूपेण भोक्तृत्व इत्यर्थः । चैतन्यस्येति । प्रतिबिम्बरूपेण चैतन्यस्य इत्यर्थः । बीजनाशेऽपि कार्यावस्थानवदविद्यानाशेऽपि प्रवाहाकारस्यावस्थानं स्यादिति नेत्याह - ततः कारणनिवृत्ताविति । भोक्तृरूपता इति । अहङ्कार इत्यर्थः । सपरिकरेति । प्रमातृत्वादिसहितेत्यर्थः । 
	विविक्त इति ग्रहणाभावेऽपि दैवगत्या स्वरूपेण विविक्तब्रह्मरूपात्मग्राहित्वात् अहंप्रत्ययः किमित्यध्यासं न निवर्तयतीत्याशङ्क्य ब्रह्मात्मतानवभासकत्वात् न तेन निवृत्तिरित्याह - अहंप्रत्ययः पुनरिति । कार्यकरणमात्रेण सहभावादिति । जाग्रत्स्वाप्न२देहयोरन्योन्यव्यभिचारेऽपि कार्यकरणमात्रेण सहभावादित्यर्थः । विचाराद्विवेकज्ञानान्तरमुत्पन्नं निवर्तयेत् इति, नाप्रमाणज्ञानत्वादित्यादित्याह - नापि ज्ञानान्तरमिति । 
	शास्त्रजन्यब्रह्मविद्यायाः फलं आनन्दावाप्तिः, नानर्थनिवृत्तिः अतोऽनर्थहेतोः प्रहाणायेत्युक्तमयुक्तमित्याक्षिपति - ननु निरतिशयानन्दमिति । अन्यं अन्यत्वेन प्रसिद्धमस्य प्रत्यगात्मनो महिमानं महद्रूपमिति यदा पश्यतीति योजना । न वक्तव्यमिति । वक्तव्यं न भवति । आत्मैकत्वविद्याप्रतिपत्तय इति शास्त्रजन्यविद्याविषयोक्त्या निरतिशयसुखावाप्तिफलमुक्तमित्यर्थः । 
	आनन्दस्य पुरुषार्थत्वे कथं फलत्वेन वक्तुमयोग्यत्वमित्ययोग्यत्वमुक्तं मत्वा चोदयति - कथमिति । आत्मैकत्वविद्यायाः प्रागेवंभूतब्रह्मप्राप्तिर्भवितव्येत्यधिकारी स्वयमेव प्रयोजनत्वेन स्वीकरोत्यतो विषयनिर्देशात् पृथक् न वक्तव्यमित्याह – आत्मैकत्वविद्येति । शास्त्रस्य विषय इत्यत्र उक्त इत्यध्याहारः । 
	अग्निसंयुक्तनवनीतपिण्डस्य पश्चाद्यथा घृतत्वं जन्यते तद्वन्निरतिशयानन्दाद्वयचित्स्वभावं ब्रह्म, आत्मनस्तेनैक्यमनादिसिद्धं विषयत्वेन निर्दिष्टं, अतो ज्ञानाग्निसंसर्गानन्तरमानन्दरूपेण जायते ब्रह्म, अतो ज्ञानसंसर्गादुत्तरकालीनमानन्दत्वं ततः प्राक्तनविषयोक्त्या नोक्तमिति आशङ्क्य आनन्दस्य जन्यत्वाभावात् विषयोक्त्या उक्तमेवेत्याह - न सा विषयाद् बहिरिति । 
	समस्तप्रपञ्चशून्यं ब्रह्मेति श्रुत्या निर्दिष्टं तदैक्यलक्षणविषयोक्तौ बन्धनिवृत्तिलक्षणप्रयोजनमपि निर्दिष्टं भवति । अतोऽनर्थतद्धेतुनिवृत्तिलक्षणप्रयोजनमपि निर्दिष्टं भवति । अतोऽनर्थतद्धेतुनिवृत्तिलक्षणप्रयोजनमपि न पृथग्वक्तव्यमित्याशङ्क्य सत्यबन्धनिवृत्तित्वं ब्रह्मणः स्वरूपम्, अतस्तदैक्यरूपविषयोक्तौ सत्यबन्धनिवृत्तिः प्रयोजनत्वेनोक्ता स्यात् । प्रातिभासिकबन्धनिवृत्तिस्तु ज्ञानोदयनान्तरीयकसिद्धाप्रयोजनत्वेन इदानीमुच्यत इत्याह  - समूलानर्थहानिस्त्विति । 
	पूर्वग्रन्थोक्तमनर्थहेतुनिवृत्तेः बहिष्ट्वं प्रातिभासिकबन्धनिवृत्तेः उक्तमित्यजानन् परमार्थबन्धनिवृत्तेः उक्तमिति मत्वा चोदयति - अनर्थहेतु१प्रहाणमपि तर्हीति । प्रतिपादनपूर्वकमेवेति निष्प्रपञ्चरूपेण ब्रह्मप्रतिपादनपूर्वकमेवेत्यर्थः । 
	पदार्थप्रतिपादकवाक्यं नास्तीति तत्राह – तद्यथेति । प्रपञ्चस्य ब्रह्मरूपेणैक२रूपवत्वाभिधानात् जगद् ब्रह्मणि निर्दिश्य ब्रह्मण एव सत्यत्वाभिधानाच्च निरस्तप्रपञ्चं ब्रह्म प्रतिपाद्यत इति भावः । 
	एकं वाक्यमिति । तत्त्वमसीति तादात्म्यवाक्येन एकवाक्यमित्यर्थः । ब्रह्मगतप्रपञ्चनिवृत्तेः ब्रह्मात्मैक्यरूपविषयमात्रत्वेऽपि जीवस्यानर्थयोगित्वादेव अनर्थनिवृत्त्यभावात् न तस्याविषयान्तर्भाव इति तत्राह - तथा सति तादृशेनेति ।  निष्प्रपञ्चब्रह्मणा एकतां गच्छन् जीवः स्वगतानर्थहेतुभूताग्रहणरूपाविद्यामहं मनुष्य इत्याद्यन्यथाग्रहणं च निर्लेपं निश्शेषं पराकृत्यैव पश्चात् ब्रह्मैक्येन महावाक्यरूपशास्त्रेण प्रमीयत इत्यर्थः । 
	यद्येवमिति । पारमार्थिकबन्धनिरासस्तु प्रतिपाद्यविषयान्तर्भूतोऽपि प्रातिभासिकाविद्यातत्कार्यनिरासो ज्ञाननान्तरीयक इति विषयोक्त्या न तस्योक्तिरित्यर्थः । न शब्दस्येति । ब्रह्मप्रतिपादकशब्दस्य एकत्वप्रतिपादकशब्दस्य चेत्यर्थः । युक्तंचैतदिति । नान्तरीयकतयाविद्यादिप्रहाणनिष्पत्तिर्युक्ता तत्वावभासविरोधित्वात् अविद्यातत्कार्यत्वाच्चेत्यर्थः । 
	आरोप्याभावज्ञानम् अधिष्ठानस्यारोप्यविरोधिभावान्तरात्मताज्ञानं चेति बाधकज्ञाने द्वैविध्यमजानन् १अभावज्ञानमेव बाधकं मत्वा ब्रह्मज्ञानसामग्रीभूतवाक्ये नञाद्यभावात् अभावज्ञानत्वं नास्ति, अतो न बाधकत्वं ब्रह्मज्ञानस्येति चोदयति - ननु नञादेरिति । 
	ब्रह्मज्ञानं निषेधज्ञानतया बाधकं न भवति, अधिष्ठानस्यारोप्यविरोधिभावान्तरात्मत्वज्ञानतया बाधकं मत्वा नञाद्यभावो न दोषायेत्याह - उच्यत इति । अन्यविषयव्यापारादन्यस्य नान्तरीयकनिष्पत्तौ दृष्टान्तमाह - तुलोन्नमनव्यापार इवेति । अधोदेशसम्बन्धोऽप्युन्नमनव्यापारस्य विषयतया सिध्यति, न नान्तरीयकतयेति, तत्राह - न चोन्नमनकारकस्येति । प्रसिद्ध्यभावादिति । आनमनं करोतीति प्रसिद्ध्यभावादित्यर्थः । अनुभवविरोधाच्चेति । उन्नमनं करोति इत्यनुभवविरोधाच्चेत्यर्थः । 
	भवतु ब्रह्मात्मैक्यज्ञानोदयनान्तरीयकतया बन्धनिरासनिष्पत्तिः । निरासप्रतीतिः कथं स्यादित्याशङ्क्य साप्यैक्यप्रतीतिनान्तरीयकेत्याह – तदेवमिति । यथा निरासः तथा तत्प्रतिपत्तिरपीत्येवंशब्दार्थः । नाहं कर्ता ब्रह्माहमित्यत्र ब्रह्माहं नाहं कर्तेत्यन्वयः । तत्र ब्रह्माहमिति वाक्यार्थबोधः, नाहंकर्तेति नान्तरीयकबोध इति विभागो द्रष्टव्यः । नेदं रजतमित्यत्रापि एषैव योजना । शुक्तिकेयमिति वाक्यजन्यज्ञानं निरासं विषयीकृत्य साधयति - न नान्तरीयकत्वेनेति ? १तस्माच्छुक्तिकेयमित्यनुवाद इति । वाक्यार्थज्ञानेन वाक्यार्थे स्फुरति सति तेन स्फुरणेन न स्वगताविद्यातत्कार्यनिवृत्तेरपि नान्तरीयकतया स्फुरितत्वात् , एवं स्फुरितनिवृत्तेर्नेदं रजतमित्यनुवाद इत्यर्थः । अर्थान्तरज्ञानेनार्थान्तरस्य नान्तरीयकप्रतिभासे दृष्टान्तमाह - अत एवाख्यातपदस्येति । वाक्यत्व इति । वाक्यार्थभूतक्रियाभिधायितया वाक्यत्व इत्यर्थः । तत्साधनमात्रेऽपि प्रतीतिसिद्धेरिति । व्रीहियवपश्वाज्यपयआदिसाधनेषु प्रतीति सिद्धेरित्यर्थः । 
	तत्रापि प्रतीयमानसाधनानामनेन वा अनेन वा इति विकल्पेन क्रियान्वयप्रतिपत्तौ व्रीहिभिरित्यादिपदान्तराणि साधनविशेषनियमार्थानि सर्वसाधनानां नित्यवत् क्रियान्वयप्रतिपत्तौ एकसाधनानुवादमुखेनान्यनिवृत्त्यर्थानि भवन्तीत्याह - पदान्तराणि नियमायानुवादाय वेति । उदाहरणान्तरमाह - तथा चाहुः - यजतीति । द्रव्यदेवता क्रियासमुदायमभिदधाति यजति चोदना, तद्विषयत्वे सति निराकाङ्क्षत्वादित्यर्थः । 
	क्रियावाचिपदं द्रव्यादिकमभिदधातीत्युक्तत्वात् न नान्तरीयकतया द्रव्यादिकं न साधयतीति तत्राह - कथं हीति । अयमेव प्रकार इति । निरासविशिष्टशुक्तिविषयतया न निरासबोधकत्वं, शुक्तिबोधननान्तरीयकतयैव निरासबोधकत्वमित्यर्थः । असम्प्रयुक्तविषयत्वादिति । प्रत्यक्षत्वमभावस्येति वदतामपि प्रत्यक्षप्रतियो१गिकाभावस्य प्रत्यक्षत्वमित्यभ्युपगमात् शुक्तिकेयमिति प्रत्यक्षविषयतया अप्रत्यक्षरूप्यनिराससिद्धिर्न सम्भवतीत्यर्थः । 
	अनर्थहेतुप्रहाणस्य ब्रह्मविद्याफलत्वात्  वेदान्तारम्भफलत्वेन चतुर्थ्या कथं निर्देश इत्याशङ्क्य न साक्षात् फलत्वविवक्षया चतुर्थीप्रयोग इत्याह – चतुर्थीप्रयोगोऽपीति । उपादानं वेदान्तारम्भ इत्यर्थः । अनर्थहेतुनिरासस्य साध्यातिशयत्वेऽपि प्रयोजनतया न प्रवर्तकत्वं, प्रयोजनत्वं विज्ञानस्य भवतु न वाक्यस्येति तत्राह - प्रयोजनत्वं चेति । आकाङ्क्षाया इति । आकाङ्क्ष्यत इत्याकाङ्क्षा, आकाङ्क्ष्यमाणस्यैव व्यवहितत्वेऽपि वेदान्तारम्भं प्रति प्रयोजनत्वमस्तीत्यर्थः । 
	विद्याप्रतिपत्तय इति प्राप्तिवाचिप्रतिपत्तिशब्दमाक्षिपति - न हि विद्येति । तटस्थेति । भिन्नदेशे सत्वं न लक्षत इत्यर्थः । स्वरूपतः प्राक् २अथ, फलशिरस्कवेषेण च ज्ञातुरुत्पत्त्यैव प्राप्तैवेत्याह - सा हीति । 
	विद्याया विषयेण सह अपरोक्षावभासत्वं प्राप्तिरित्युच्यते । तत् स्थूलघटादावुत्पत्त्यैव भवति, सूक्ष्मब्रह्मात्मनि तु न सम्भवतीत्याह – सत्यमेवमिति । अत्र विद्येति विचारितशक्तितात्पर्योपहितात्३ शब्दात् उत्पन्नोच्यते । प्रतिष्ठामिति । विषयेण सह अपरोक्षमित्यर्थः । असम्भावनेति । चित्तस्य ब्रह्मात्मपरिभावनाप्रचयनिमित्ततदेकाग्रवृत्त्ययोग्यतोच्यते । विपरीतभावनेति । शरीराद्यध्याससंस्कार४प्रचयः । 
	अपरोक्षज्ञानकारणजन्यज्ञाने सत्यपि असम्भावनादिचित्तदोषात् अपरोक्षनिश्चयाभावे दृष्टान्तमाह - तथा च लोक इति । इदं वस्तु इत्यादिमरीचफलादिरुच्यते । कथञ्चिदिति । नौयानादिनेत्यर्थः । दैववशादिति । नदीवेगादिनेत्यर्थः। नाध्यवस्यतीति । असम्भाविमरीचफलत्वादिविशेषांशं नाध्यवस्यतीत्यर्थः । तत् स्वप्रतिष्ठायै तस्य ज्ञानस्य स्वविषयेण सहापरोक्षाय  इत्यर्थः । प्रमाणशक्तिविषयतदित्यत्र तदिति तत्त्वमुच्यते । प्रमाणादितत्वे सम्भवासम्भवप्रत्ययः तर्को न नियामक इत्यर्थः । 
	तथा अनुभवफलानुत्पत्ताविति । असम्भावनाभिभूतविषये आपरोक्ष्यफलानुत्पत्तावित्यर्थः । अनात्मनि सम्भवेऽप्यात्मनि स्वयंप्रकाशे असम्भावनादिरूपप्रतिबन्धो न सम्भवतीति तत्राह - तथा च तत्त्वमसीति । असम्भावयन्निति । चित्तस्य ब्रह्मात्मपरिभावनासंस्कारनिमित्तैकाग्र्यवृत्त्ययोग्यतया आपरोक्ष्याभावं मन्यमान इत्यर्थः । विपरीतं च रूपमिति । शरीराद्यभिमानसंस्कारप्रचयनिमित्तानेकाग्रतादोषेण परोक्षमिति मन्यमान इत्यर्थः । यावत्तर्केण इत्यत्र तर्कशब्देन कर्मागमादिमनननिदिध्यासनशमादयो वेदान्तेषु शब्दसहकारित्वेन निर्दिष्टा इत्यर्थः । 
	अविकल१मनुवर्तमानत्वादिति । व्यतिरेकज्ञानादूर्ध्वमिव ब्रह्मात्मज्ञानादूर्ध्वमपि अनुवर्तमानत्वात् २अनुवर्तकत्वं तुल्यमित्यर्थः । अज्ञाननिवर्तकत्वमपि ब्रह्मज्ञानस्य व्यतिरेकज्ञानवन्न सिध्यतीति तत्राह - न हि जीवस्येति । ब्रह्मात्मज्ञानेन समानविषयत्वात् निवर्तकमिति भावः । ऐश्वर्याय पश्वाद्यर्थमभ्युदयाय स्वर्गाद्यर्थं, कर्मसमृद्धय इति कर्मफलातिरिक्तफलशून्यतया३ कर्मफलसमृद्ध्यर्थानि अङ्गाश्रितोपासनानीत्यर्थः । 
	निष्प्रपञ्चब्रह्मप्रतिपत्त्युपायतया तदङ्गभूतसप्रपञ्चब्रह्मविषयत्वात् उपासनावाक्यस्य परमाङ्गिनिष्प्रपञ्चब्रह्मशेषत्वमस्तीत्याह - सत्यम् , उपासनाकर्म१त्विति । निष्प्रपञ्चब्रह्म प्रति कथं सप्रपञ्चस्याङ्गत्वमिति आशङ्क्य अध्यारोपापवादन्यायेनोपयोगात् अङ्गत्वमित्याह – २तच्चापाकृतेति । 
	निरासार्थमुपदिष्टसप्रपञ्चरूपमाश्रित्य कथमुपासनं विधीयत इत्याशङ्क्य फलविशेषसिद्धेः तदर्थिनं मन्दाधिकारिणं प्रति विधानमित्याह - अस्यां चेति । उपधीयमानं ३उपाधिनाश्रियमाणं गम्यमानं व्याप्तमित्यर्थः । अन्याङ्गस्योपासितस्य कथं पृथक्फलहेतुत्वमिति तत्राह – दर्शपूर्णमासेति । अतो वेदान्तानां महातात्पर्यं परब्रह्मण्येव इत्युपसंहरति - तस्मात्तदर्थोपजीवित्वादिति । 
	मुक्तिफलान्येव इति । परम्परया ब्रह्मात्मैकत्वावगति हेतुतया मुक्तिफलान्येवेत्यर्थः । ब्रह्मात्मैकत्वबन्धनिवृत्त्योः वेदान्तं प्रति विषयप्रयोजनत्वमस्तु विचारशास्त्रस्य  विषयादि न लभ्यत इत्याशङ्क्य तस्यापि त एव विषयप्रयोजने इति मत्वा आह - यथा चायमिति । भाष्यस्य तात्पर्यमाह - प्रतिज्ञातेऽर्थ इति । प्रथमसूत्रेणार्थात् सूत्रिते ब्रह्मात्मैकत्व इत्यर्थः । उपदर्शयितुमिति । उपदर्शयितुं समर्थन्यायो ग्रथित इति दर्शयतीत्यर्थः । 
	कृतो ग्रन्थ इति वेदान्ता उच्यन्ते । वेदान्तान्तं शरीरकत्वेऽपि विचारशास्त्रस्य कथं शारीरकत्वमिति तदाह – तदिहेति । प्रणीतानामिति । सूत्राणामित्यर्थः । विचारकर्तव्यतामात्रं  सूत्रार्थः । 
	तत्र विषयप्रयोजनयोरसूत्रितयोः वेदान्ततद्विचारसम्बन्धितया उपपादनमयुक्तमित्याशङ्क्य सूत्रितत्वं दर्शयति - मुमुक्षत्वे सत्यनन्तरमिति । यत्र प्रवृत्तिरिति । यस्मिन् धात्वर्थे हितसाधनता लिङादिपदैरुपदिश्यत इत्यर्थः । यत्र प्रवृत्तिरिति । प्रवृत्तिविषयहितसाधनतोच्यते । तस्येति । धात्वर्थस्येत्यर्थः । तत्साधनत्वं कामितसाधनत्वमित्यर्थः । 
	कथं विषयादिसूत्रितमिति तदाह - तथा सतीति । ब्रह्मज्ञानं विषयो निर्दिष्ट इति ज्ञायमानं ब्रह्म ज्ञानहेतुशास्त्रं प्रति विषयत्वेन निर्दिष्टमित्यर्थः । वृत्तं सङ्कीर्तयति - तदेवमित्यादिना।  प्रतिज्ञातार्थसिद्धय इति । वेदान्तानां बन्धनिवृत्तिः ब्रह्मात्मैक्यं च विषयप्रयोजन इति प्रतिज्ञातार्थसिद्धय इत्यर्थः । 
	व्याख्येयत्वमुपक्षिप्य इति । शास्त्रे प्रदर्शयिष्याम इत्युक्त्या शास्त्रस्यापि वेदान्तविषयादिना विषयादिमत्वद्योतनेन विषयादिमत्वादेव व्याख्येयत्वमुपक्षिप्येत्यर्थः । वेदान्तमीमांसेत्यादिभाष्यस्य तात्पर्यमाह - प्रथमं तावदिति । प्रथमसूत्रेणोपपादन इत्यर्थः । महिमेति महातात्पर्यमुच्यते । तत्राद्यशब्दइत्यादिपदव्याख्यानभाष्यस्य वृत्तसङ्कीर्तनूपर्वकं तात्पर्यमाह - एवं सूत्रस्येति । तत्सामर्थ्यावगतं सूत्रसामर्थ्यावगतमित्यर्थः । 
|| इति प्रथमवर्णककाशिका ||
