धर्मक्षेत्रे कुरुक्षेत्रे समवेता युयुत्सवः । मामकाः पाण्डवाश्चैव किमकुर्वत सञ्जय ॥ १ ॥
धर्मक्षेत्रे, कुरुक्षेत्रे, समवेताः, युयुत्सवः, मामकाः, पाण्डवाः, च, एव, किम्, अकुर्वत, सञ्जय ॥ १ ॥

दृष्ट्वा तु पाण्डवानीकं व्यूढं दुर्योधनस्तदा । आचार्यमुपसंगम्य राजा वचनमब्रवीत् ॥ २ ॥
दृष्ट्वा ,तु, पाण्डवानीकं, व्यूढं, दुर्योधनः, तदा, आचार्यम् ,उपसंगम्य, राजा, वचनम् , अब्रवीत् ॥ २ ॥

पश्यैतां पाण्डुपुत्राणामाचार्य महतीं चमूम् । व्यूढां द्रुपदपुत्रेण तव शिष्येण धीमता ॥ ३ ॥
पश्य, एताम्, पाण्डुपुत्राणाम्, आचार्य, महतीं, चमूं, व्यूढाम्, द्रुपदपुत्रेण, तव, शिष्येण धीमता ॥ ३ ॥

अत्र शूरा महेष्वासा भीमार्जुनसमा युधि । युयुधानो विराटश्च द्रुपदश्च महारथः ॥ ४ ॥
अत्र, शूराः, महेष्वासाः, भीमार्जुनसमाः, युधि, युयुधानः, विराटः, च ,द्रुपदः,च, महारथः ॥ ४ ॥

धृष्टकेतुश्चेकितानः काशीराजश्च वीर्यवान् । पुरुजित्कुन्तिभोजश्च शैब्यश्च नरपुंगवः ॥ ५ ॥
धृष्टकेतुः, चेकितानः, काशीराजः, च, वीर्यवान्, पुरुजित्,  कुन्तिभोजः, च, शैब्यः, च, नरपुंगवः ॥ ५ ॥

युधामन्युश्च विक्रान्त उत्तमौजाश्च वीर्यवान् । सौभद्रो द्रौपदेयाश्च सर्व एव महारथाः ॥ ६ ॥
युधामन्युः, च, विक्रान्तः, उत्तमौजाः, च, वीर्यवान्, सौभद्रः, द्रौपदेयाः, च, सर्वे, एव, महारथाः ॥ ६ ॥

अस्माकं तु विशिष्टा ये तान्निबोध द्विजोत्तम । नायका मम सैन्यस्य संज्ञार्थं तान्ब्रवीमि ते ॥ ७ ॥
अस्माकम्, तु, विशिष्टाः, ये, तान्, निबोध, द्विजोत्तम, नायकाः, मम, सैन्यस्य, संज्ञार्थम्, तान्, बवीमि, ते ॥ ७ ॥

भवान्भीष्मश्च कर्णश्च कृपश्च समितिंजयः । अश्वत्थामा विकर्णश्च सौमदत्तिर्जयद्रथः ॥ ८ ॥
भवान् ,भीष्मः, च, कर्णः, च, कृपः, च, समितिंजयः, अश्वत्थामा, विकर्णः, च, सौमदत्तिः, जयद्रथः ॥ ८ ॥

अन्ये च बहवः शूरा मदर्थे त्यक्तजीविताः । नानाशस्त्रप्रहरणाः सर्वे युद्धविशारदाः ॥ ९ ॥
अन्ये, च, बहवः, शूराः, मदर्थे, त्यक्तजीविताः, नानाशस्त्रप्रहरणाः, सर्वे, युद्धविशारदाः ॥ ९ ॥

अपर्याप्तं तदस्माकं बलं भीष्माभिरक्षितम् । पर्याप्तं त्विदमेतेषां बलं भीमाभिरक्षितम् ॥ १० ॥
अपर्याप्तम्, तत्, अस्माकम्, बलम्, भीष्माभिरक्षितम्, पर्याप्तं, तु, इदम्, एतेषां, बलम्, भीमाभिरक्षितम् ॥ १० ॥

अयनेषु च सर्वेषु यथाभागमवस्थिताः भीष्ममेवाभिरक्षन्तु भवन्तः सर्व एव हि ॥ ११ ॥
अयनेषु, च, सर्वेषु, यथाभागम्, अवस्थिताः, भीष्मम्, एव, अभिरक्षन्तु, भवन्तः, सर्वे, एव, हि ॥ ११ ॥

तस्य सञ्जनयन्हर्षं कुरुवृद्धः पितामहः । सिंहनादं विनद्योच्चैः शङ्खं दध्मौ प्रतापवान् ॥ १२ ॥
तस्य, सञ्जनयन् , हर्षं, कुरुवृद्धः, पितामहः, सिंहनादं, विनद्य, उच्चैः, शङ्खं ,दध्मौ,  प्रतापवान् ॥ १२ ॥

ततः शङ्खाश्च भेर्यश्च पणवानकगोमुखाः । सहसैवाभ्यहन्यन्त स शब्दस्तुमुलोऽभवत् ॥ १३ ॥
ततः, शङ्खाः, च, भेर्यः, च, पणवानकगोमुखाः, सहसा, एव, अभ्यहन्यन्त, सः, शब्दः, तुमुलः, अभवत् ॥ १३ ॥

ततः श्वेतैर्हयैर्युक्ते महति स्यन्दने स्थितौ । माधवः पाण्डवश्चैव दिव्यौ शङ्खौ प्रदध्मतुः ॥ १४ ॥
ततः, श्वेतैः, र्हयैः, र्युक्ते, महति, स्यन्दने, स्थितौ, माधवः, पाण्डवः, च, एव, दिव्यौ, शङ्खौ, प्रदध्मतुः ॥ १४ ॥

पाञ्चजन्यं हृषीकेशो देवदत्तं धनञ्जयः । पौण्ड्रं दध्मौ महाशङ्खं भीमकर्मा वृकोदरः ॥ १५ ॥
पाञ्चजन्यम्, हृषीकेशः, देवदत्तम्, धनञ्जयः, पौण्ड्रंम्, दध्मौ, महाशङ्खम् ,भीमकर्मा, वृकोदरः ॥ १५ ॥

अनन्तविजयं राजा कुन्तीपुत्रो युधिष्ठिरः । नकुलः सहदेवश्च सुघोषमणिपुष्पकौ ॥ १६ ॥
अनन्तविजयम्, राजा, कुन्तीपुत्रः, युधिष्ठिरः, नकुलः, सहदेवः, च सुघोषमणिपुष्पकौ ॥ १६ ॥

काश्यश्च परमेष्वासः शिखण्डी च महारथः । धृष्टद्युम्नो विराटश्च सात्यकीश्चापराजितः ॥ १७ ॥
काश्यः,च, परमेष्वासः, शिखण्डी,च, महारथः, धृष्टद्युम्नः, विराटः, च, सात्यकिः, च, अपराजितः ॥ १७ ॥ 

द्रुपदो द्रौपदेयाश्च सर्वशः पृथिवीपते । सौभद्रश्च महाबाहुः शङ्खान्दध्मुः पृथक्पृथक् ॥ १८ ॥
द्रुपदः, द्रौपदेयाः, च, सर्वशः, पृथिवीपते, सौभद्रः, च, महाबाहुः, शङ्खान्, दध्मुः, पृथक् ,पृथक् ॥ १८ ॥

स घोषो धार्तराष्ट्राणां हृदयानि व्यदारयत् । नभश्च पृथिवीं चैव तुमुलो व्यनुनादयन् ॥ १९ ॥
सः, घोषः, धार्तराष्ट्राणाम्, हृदयानि, व्यदारयत् ,नभः, च, पृथिवीम्, च ,एव, तुमुलः, व्यनुनादयन् ॥ १९ ॥

अथ व्यवस्थितान्दृष्ट्वा धार्तराष्ट्रान्कपिध्वजः । प्रवृत्ते शस्त्रसम्पाते धनुरुद्यम्य पाण्डवः ॥ २० ॥
अथ, व्यवस्थितान्, दृष्ट्वा, धार्तराष्ट्रान्, कपिध्वजः, प्रवृत्ते, शस्त्रसम्पाते, धनुः, उद्यम्य, पाण्डवः ॥ २० ॥

हृषीकेशं तदा वाक्यमिदमाह महीपते ।  अर्जुन उवाच —सेनयोरुभयोर्मध्ये रथं स्थापय मेऽच्युत ॥ २१ ॥
हृषीकेशं, तदा, वाक्यम्, इदम्, आह, महीपते, सेनयोः, उभयोः, मध्ये, रथं, स्थापय, मे, अच्युत ॥ २१ ॥

यावदेतान्निरीक्षेऽहं योद्धुकामानवस्थितान् ।  कैर्मया सह योद्धव्यमस्मिन्रणसमुद्यमे ॥ २२ ॥
यावत्, एतान्, निरीक्षे, अहं, योद्धुकामान्, अवस्थितान्, कैः, मया, सह, योद्धव्यम्, अस्मिन्, रणसमुद्यमे ॥ २२ ॥

योत्स्यमानानवेक्षेऽहं य एतेऽत्र समागताः । धार्तराष्ट्रस्य दुर्बुद्धेर्युद्धे प्रियचिकीर्षवः ॥ २३ ॥
योत्स्यमानान्, अवेक्षे, अहम्, ये, एते, अत्र, समागताः, धार्तराष्ट्रस्य, दुर्बुद्धेः, युद्धे, प्रियचिकीर्षवः ॥ २३ ॥

एवमुक्तो हृषीकेशो गुडाकेशेन भारत । सेनयोरुभयोर्मध्ये स्थापयित्वा रथोत्तमम् ॥ २४ ॥
एवम्, उक्तः, हृषीकेशः, गुडाकेशेन, भारत,  सेनयोः, उभयोः, मध्ये, स्थापयित्वा, रथोत्तमम् ॥ २४ ॥

भीष्मद्रोणप्रमुखतः सर्वेषां च महीक्षिताम् । उवाच पार्थ पश्यैतान्समवेतान्कुरूनिति ॥ २५ ॥
भीष्मद्रोणप्रमुखतः, सर्वेषां, च, महीक्षिताम्, उवाच,पार्थ,पश्य, एतान्, समवेतान्, कुरून्, इति ॥ २५ ॥

तत्रापश्यत्स्थितान्पार्थः पितॄनथ पितामहान् । आचार्यान्मातुलान्भ्रातॄन्पुत्रान्पौत्रान्सखींस्तथा ॥ २६ ॥
तत्र,अपश्यत्, स्थितान्, पार्थः,पितॄन्, अथ, पितामहान्, आचार्यान्, मातुलान्, भ्रातॄन्, पुत्रान्, पौत्रान्, सखीन्, तथा  ॥ २६ ॥

श्वशुरान्सुहृदश्चैवसेनयोरुभयोरपि । तान्समीक्ष्य स कौन्तेयः सर्वान्बन्धूनवस्थितान् ॥ २७ ॥
श्वशुरान्, सुहृदः, च, एव, सेनयोः, उभयोः, अपि, तान्, समीक्ष्य, सः, कौन्तेयः, सर्वान्, बन्धून्, अवस्थितान्, ॥ २७ ॥ 

कृपया परयाविष्टो विषीदन्निदमब्रवीत् । अर्जुन उवाच —दृष्ट्वेमान्स्वजनान्कृष्ण युयुत्सून्समुपस्थितान् ॥ २८ ॥
कृपया, परया, आविष्टः, विषीदन्, इदम्, अब्रवीत्, दृष्ट्वेमं, स्वजनं, कृष्ण,युयुद्धुम्, समुपस्थितान्  ॥ २८ ॥

सीदन्ति मम गात्राणि मुखं च परिशुष्यति । वेपथुश्च शरीरे मे रोमहर्षश्च जायते ॥ २९ ॥
सीदन्ति, मम, गात्राणि, मुखं, च, परिशुष्यति, वेपथुः, च, शरीरे, मे, रोमहर्षः, च, जायते ॥ २९ ॥

गाण्डीवं स्रंसते हस्तात्त्वक्चैव परिदह्यते । न च शक्नोम्यवस्थातुं भ्रमतीव च मे मनः ॥ ३० ॥
गाण्डीवं, स्रंसते, हस्तात्, त्वक्, च, एव, परिदह्यते, न, च, शक्नोमि, अवस्थातुं, भ्रमति, इव, च, मे, मनः ॥ ३० ॥

निमित्तानि च पश्यामि विपरीतानि केशव । न च श्रेयोऽनुपश्यामि हत्वा स्वजनमाहवे ॥ ३१ ॥
निमित्तानि, च, पश्यामि, विपरीतानि, केशव, न, च, श्रेयः, अनुपश्यामि, हत्वा, स्वजनम्, आहवे ॥ ३१ ॥

न काङ्क्षे विजयं कृष्ण न च राज्यं सुखानि च । किं नो राज्येन गोविन्द किं भोगैर्जीवितेन वा ॥ ३२ ॥
न, काङ्क्षे, विजयं, कृष्ण, न, च, राज्यं, सुखानि, च, किं, नः, राज्येन, गोविन्द, किं, भोगैः, जीवितेन, वा ॥ ३२ ॥

येषामर्थे काङ्क्षितं नो राज्यं भोगाः सुखानि च । त इमेऽवस्थिता युद्धे प्राणांस्त्यक्त्वा धनानि च ॥ ३३ ॥
येषाम्, अर्थे, काङ्क्षितं, नः, राज्यं, भोगाः, सुखानि, च, ते, इमे, अवस्थिताः, युद्धे, प्राणान्, त्यक्त्वा, धनानि, च ॥ ३३ ॥

आचार्याः पितरः पुत्रास्तथैव च पितामहाः । मातुलाः श्वशुराः पौत्राः स्यालाः सम्बन्धिनस्तथा ॥ ३४ ॥
आचार्याः, पितरः, पुत्राः,तथा, एव, च, पितामहाः, मातुलाः, श्वशुराः, पौत्राः, स्यालाः,सम्बन्धिनः,तथा ॥ ३४ ॥

एतान्न हन्तुमिच्छामि घ्नतोऽपि मधुसूदन । अपि त्रैलोक्यराज्यस्य हेतोः किं नु महीकृते ॥ ३५ ॥
एतान्, न, हन्तुम्, इच्छामि, घ्नतः, अपि, मधुसूदन, अपि, त्रैलोक्यराज्यस्य, हेतोः, किं, नु, महीकृते ॥ ३५ ॥  

निहत्य धार्तराष्ट्रान्नः का प्रीतिः स्वयाज्जनार्दन । पापमेवाश्रयेदस्मान्हत्वैतानाततायिनः ॥ ३६ ॥
निहत्य, धार्तराष्ट्रान्, नः, का, प्रीतिः, स्यात्, जनार्दन, पापम्, एव, आश्रयेत्, अस्मान्, हत्वा, एतान्, आततायिनः ॥ ३६ ॥ 

तस्मान्नार्हा वयं हन्तुं धार्तराष्ट्रान्सबान्धवान् । स्वजनं हि कथं हत्वा सुखिनः स्याम माधव ॥ ३७ ॥
तस्मात्, न, अर्हाः, वयं, हन्तुं, धार्तराष्ट्रान्, स्वबान्धवान्, स्वजनं, हि, कथं, हत्वा, सुखिनः, स्याम, माधव ॥ ३७ ॥

यद्यप्येते न पश्यन्ति लोभोपहतचेतसः । कुलक्षयकृतं दोषं मित्रद्रोहे च पातकम् ॥ ३८ ॥
यद्यपि, एते, न, पश्यन्ति, लोभोपहतचेतसः, कुलक्षयकृतं, दोषं, मित्रद्रोहे, च, पातकम् ॥ ३८ ॥

कथं न ज्ञेयमस्माभिः पापादस्मान्निवर्तितुम् । कुलक्षयकृतं दोषं प्रपश्यद्भिर्जनार्दन ॥ ३९ ॥
कथं, न, ज्ञेयम्, अस्माभिः, पापात्, अस्मान्, निवर्तितुं, कुलक्षयकृतं, दोषं, प्रपश्यद्भिः, जनार्दन ॥ ३९ ॥

कुलक्षये प्रणश्यन्ति कुलधर्माः सनातनाः । धर्मे नष्टे कुलं कृत्स्नमधर्मोऽभिभवत्युत ॥ ४० ॥
कुलक्षये, प्रणश्यन्ति, कुलधर्माः, सनातनाः, धर्मे, नष्टे, कुलं, कृत्स्नम्, अधर्मः,अभिभवति, उत ॥ ४० ॥ 

अधर्माभिभवात्कृष्ण प्रदुष्यन्ति कुलस्त्रियः । स्त्रीषु दुष्टासु वार्ष्णेय जायते वर्णसङ्करः ॥ ४१ ॥
अधर्माभिभवात्, कृष्ण, प्रदुष्यन्ति, कुलस्त्रियः, स्त्रीषु,सुष्टासु, वार्ष्णॆय, जायते, वर्णसङ्करः ॥ ४१ ॥ 

सङ्करो नरकायैव कुलघ्नानां कुलस्य च । पतन्ति पितरो ह्येषां लुप्तपिण्डोदकक्रियाः ॥ ४२ ॥
सङ्करः, नरकाय, एव, कुलघ्नानां, कुलस्य, च, पतन्ति, पितरः, हि, एषां, लुप्तपिण्डोदकक्रियाः ॥ ४२ ॥

दोषैरेतैः कुलघ्नानां वर्णसङ्करकारकैः । उत्साद्यन्ते जातिधर्माः कुलधर्माश्च शाश्वताः ॥ ४३ ॥
दोषैः, एतैः, कुलघ्नानां, वर्णसङ्करकारकैः, उत्साद्यन्ते, जातिधर्माः, कुलधर्माः, च,  शाश्वताः ॥ ४३ ॥

उत्सन्नकुलधर्माणां मनुष्याणां जनार्दन । नरकेनियतं वासो भवतीत्यनुशुश्रुम ॥ ४४ ॥
उत्सन्नकुलधर्माणां, मनुष्याणां, जनार्दन, नरके, अनियतं, वासः, भवति, इति, अनुशुश्रुम ॥ ४४ ॥

अहो बत महत्पापं कर्तुं व्यवसिता वयम् । यद्राज्यसुखलोभेन हन्तुं स्वजनमुद्यताः ॥ ४५ ॥
अहो, बत, महत्, पापं, कर्तुं, व्यवसिताः, वयं,यत्, राज्यसुखलोभेन, हन्तुं, स्वजनं, उद्यताः ॥ ४५ ॥

यदि मामप्रतीकारमशस्त्रं शस्त्रपाणयः । धार्तराष्ट्रा रणे हन्युस्तन्मे क्षेमतरं भवेत् ॥ ४६ ॥
यदि, माम्, अप्रतीकारं, अशस्त्रं, शस्त्रपाणयः, धार्तराष्ट्राः, रणे, हन्युः, तत्, मे, क्षेमतरं, भवेत् ॥ ४६ ॥

एवमुक्त्वार्जुनः सङ्‍ख्ये रथोपस्थ उपाविशत् । विसृज्य सशरं चापं शोकसंविग्नमानसः ॥ ४७ ॥
एवम्, उक्त्वा, अर्जुनः, सङ्‍ख्ये, रथोपस्थे, उपाविशत्, विसॄज्य, सशरं, चापं, शोकसंविग्नमानसः ॥ ४७ ॥


तं तथा कृपयाविष्टमश्रुपूर्णाकुलेक्षणम् ।  विषीदन्तमिदं वाक्यमुवाच मधुसूदनः ॥ १ ॥
तं, तथा, कृपया, आविष्टम्, अश्रुपूर्णाकुलेक्षणं, विषीदन्तम्, इदं, वाक्यम्, उवाच, मधुसूदनः ॥ १ ॥ 

कुतस्त्वा कश्मलमिदं विषमे समुपस्थितम् ।  अनार्यजुष्टमस्वर्ग्यमकीर्तिकरमर्जुन ॥ २ ॥
कुतः, त्वा, कष्मलम्, इदं, विषमे, समुपस्थितम्, अनार्यजुष्टम्, अस्वर्ग्यम्, अकीर्तिकरम्, अर्जुन ॥ २ ॥

क्लैब्यं मा स्म गमः पार्थ नैतत्त्वय्युपपद्यते ।  क्षुद्रं हृदयदौर्बल्यं त्यक्त्वोत्तिष्ठ परन्तप ॥ ३ ॥
क्लैब्यं, मा, स्म, गमः, पार्थ, न, एतत्, त्वयि, उपपद्यते, क्षुद्रं, हृदयदौर्बलयं, त्यक्त्वा, उत्तिष्ठ,परंतप ॥ ३ ॥

कथं भीष्ममहं सङ्‍ख्ये द्रोणं च मधुसूदन ।  इषुभिः प्रतियोत्स्यामि पूजार्हावरिसूदन ॥ ४ ॥
कथं, भीष्मम्, अहं, सङ्ख्ये, द्रोणं, च्स्, मधुदूदन, इषुभिः, प्रतियोत्स्यामि, पूजाऱौ, अरिसूदन ॥ ४ ॥

गुरूनहत्वा हि महानुभावान् श्रेयो भोक्तुं भैक्षमपीह लोके ।  हत्वार्थकामांस्तु गुरूनिहैव भुञ्जीय भोगान्रुधिरप्रदिग्धान् ॥ ५ ॥
गुरुन्, अहत्वा, हि, महानुभावान्, श्रेयः, भोक्तुं, भैक्षम्, अपि, इह, लोके, हत्वा, अर्थकामान्,तु, गुरूम्, इह, एव, भुञ्जीय, भोगान्, रुधिरप्रदिग्धान् ॥ ५ ॥

न चैतद्विद्मः कतरन्नो गरीयो यद्वा जयेम यदि वा नो जयेयुः ।  यानेव हत्वा न जिजीविषामस्तेऽवस्थिताः प्रमुखे धार्तराष्ट्राः ॥ ६ ॥
न, च, एतद्, विद्मः, कतरत्, नः, गरीयः, यद्वा, जयेम, यदि, वा, नः, जयेयुः, यान्, एव, हत्वा, न, जिजीविषमः, ते, अवस्थिताः, प्रमुखे, धार्तराष्ट्राः ॥ ६ ॥

कार्पण्यदोषोपहतस्वभावः पृच्छामि त्वां धर्मासंमूढचेताः ।  यच्छ्रेयः स्यान्निश्चितं ब्रूहि तन्मे शिष्यस्तेऽहं शाधि मां त्वां प्रपन्नम् ॥ ७ ॥
कार्पण्यदोषोपहतस्वभावः, पृच्छामि, त्वां, धर्मासंमूढचेताः, यत्, श्रेयः, स्यात्, निश्चितं, ब्रूहि, तत्, मे, शिष्यः, ते, शाधि, मां, त्वां, प्रपन्नम् ॥ ७ ॥

न हिप्रपश्यामि ममापनुद्याद्यच्छोकमुच्छोषणमिन्द्रियाणाम् ।  अवाप्य भूमावसपत्नमृद्धं राज्यं सुराणामपि चाधिपत्यम् ॥ ८ ॥
न, हि, प्रपश्यामि, मम, अपनुद्यात्, यत्, शोकम्, उच्छोषणम्, इन्द्रियाणाम्, अवाप्य, भौमौ, असपत्नम्, ऋद्धं, राज्यं, सुराणाम्, अपि, च, आधिपत्यम्  ॥ ८ ॥

एवमुक्त्वा हृषीकेशं गुडाकेशः परन्तपः ।  न योत्स्य इति गोविन्दमुक्त्वा तूष्णीं बभूव ह ॥ ९ ॥
एवम्, उक्त्वा, हृषीकेशं, गुडाकेशः, परन्तप, न, योत्स्ये, इति, गोविन्दम्, उक्त्वा, तूष्णीं, बभूव, ह ॥ ९ ॥

तमुवाच हृषीकेशः प्रहसन्निव भारत ।  सेनयोरुभयोर्मध्ये विषीदन्तमिदं वचः ॥ १० ॥
तम्, उवाच, हृषीकेशः, प्रहसन्, इव, भारत, सेनयोः, उभयोः, मध्ये, विषीदन्तम्, इदं, वचः ॥ १० ॥

अशोच्यानन्वसोच्स्त्वं प्रज्ञावादांश्च भाषसे ।  गतासूनगतासूंश्च नानुशोचन्ति पण्डिताः ॥ ११ ॥
अशोच्यान्, अन्वशोचः, त्वं, प्रज्ञावादान्, च, भाषसे, गतासून्, अगतासून्, च, न, अनुशोचन्ति, पण्डिताः ॥ ११ ॥ 

न त्वेवाहं जातु नासं न त्वं नेमे जनाधिपाः ।  न चैव न भविष्यामः सर्वे वयमतः परम् ॥ १२ ॥
न, तु, एव, अहं, जातु, न, असम्, न, त्वं, न, इमे, जनाधिपाः, न, च, एव, न, भविष्यामः, सर्वे, वयम्, अतः, परम्  ॥ १२ ॥   

देहिनोऽस्मिन्यथा देहे कौमारं यौवनं जरा ।  तथा देहान्तरप्राप्तिर्धीरस्तत्र न मुह्यति ॥ १३ ॥
देहिनः, अस्मिन्, यथा, देहे, कौमारं, यौवनं, जरा, तथा, देहान्तरप्राप्तिः, धीरः, तत्र, न, मुह्यति ॥ १३ ॥

मात्रास्पर्शास्तु कौन्तेय शीतोष्णसुखदुःखदाः ।  आगमापायिनोऽनित्यास्तांस्तितिक्षस्व भारत ॥ १४ ॥
मत्रास्पर्शाः, तु, कौन्तेय,  शीतोष्णसुखदुःखदाः, आगमापायिनः, अनित्याः, तान्, तितिक्षस्व, भारत ॥ १४ ॥

यं हि न व्यथयन्त्येते पुरुषं पुरुषर्षभ ।     समदुःखसुखं धीरं सोऽमृतत्वाय कल्पते ॥ १५ ॥
यं, हि, न, व्यथयन्ति, एते, पुरुषं, पुरुषर्षभ,  समदुःखसुखं, धीरं, सः, अमृतत्वाय, कल्पते ॥ १५ ॥

नासतो विद्यते भावो नाभावो विद्यते सतः ।  उभयोरपि दृष्टोऽन्तस्त्वनयोस्तत्त्वदर्शिभिः ॥ १६ ॥
न, असतः, विद्यते, भावः, न, अभावः, विस्यते, सतः, उभयोः, अपि, दृष्टः, अन्तः, तु, अनयोः, तत्वदर्शिभिः ॥ १६ ॥ 

अविनाशि तु तद्विद्धि येन सर्वमिदं ततम् ।  विनाशमव्ययस्यास्य न कश्चित्कर्तुमर्हति ॥ १७ ॥
अविनाशि, तु, तद्विद्धि, येन, सर्वम्, इदं, ततं, विनाशम्, अव्ययस्य, अस्य, न, कश्चित्, कर्तुम्, अर्हति ॥ १७ ॥

अन्तवन्त इमे देहा नित्यस्योक्ताः शरीरिणः ।  अनाशिनोऽप्रमेयस्य तस्माद्युध्यस्व भारत ॥ १८ ॥
अन्तवन्तः, इमे, देहाः, नित्यस्य, उक्ताः, शरीरिणः, अनाशिनः, अप्रमेयस्य, तस्मात्, युध्यस्व, भारत ॥ १८ ॥

य एवं वेत्ति हन्तारं यश्चैनं मन्यते हतम् ।  उभौ तौ न विजानीतो नायं हन्ति न हन्यते ॥ १९ ॥
य, एवं, वेत्ति, हन्तारं, यः, च, एनं, मन्यते, हतम्, अभौ, तौ, न, विजानीतः, न, अयं, हन्ति, न, हन्यते ॥ १९ ॥

न जायते म्रियते वा कदाचिन्नायं भूत्वाभविता वान भूयः ।  अजो नित्यः शाश्वतोऽयं पुराणो न हन्यते हन्यमाने शरीरे ॥ २० ॥
न, जायते, म्रियते, वा, कदाचित्, न, अयं, भूत्वा, भविता, वा, न, भूयः, अजः, नित्यः, शाश्वतः, अयं, पुराणः, न, हन्यते, हन्यमाने, शरीरे ॥ २० ॥

वेदाविनाशिनं नित्यं य एनमजमव्ययम् ।  कथं स पुरुषः पार्थ कं घातयति हन्ति कम् ॥ २१ ॥
वेद, अविनाशिनं, नित्यं, यः, एनम्, अजम्, अव्ययं, कथं, सः, पुरुषः, पार्थ, कं, घातयति, हन्ति, कम् ॥ २१ ॥

वासांसि जीर्णानि यथा विहाय नवानि गृह्णाति नरोऽपराणि ।  तथा शरीराणि विहाय जीर्णान्यन्यानि संयाति नवानि देही ॥ २२ ॥
वासांसि, जीर्णानि, यथा, विहाय, नवानि, गृह्णाति, नरः, अपराणि, तथा, शरीराणि, विहाय, जीर्णानि, अन्यानि, संयाति, नवानि, देही ॥ २२ ॥

नैनं छिन्दन्ति शस्त्राणि नैनं दहति पावकः ।  न चैनं क्लेदयन्त्यापो न शोषयति मारुतः ॥ २३ ॥
न, एनं, छिन्दन्ति, शस्त्राणि, न, एनं, दहति, पावकः, न, च, एनं, क्लेदयन्ति, आपः, न, शोषयति, मारुतः ॥ २३ ॥

अच्छेद्योऽयमदाह्योऽयमक्लेद्योऽशोष्य एव च ।  नित्यः सर्वगतः स्थाणुरचलोऽयं सनातनः ॥ २४ ॥
अच्छेद्यः, अयम्, अदाह्यः, अयम्, अक्लेद्यः, अशोष्यः, एव, च, नित्यः, सर्वगतः, स्थाणुः, अचलः, अयं, सनातनः ॥ २४ ॥

अव्यक्तोऽयमचिन्त्योऽयमविकार्योऽयमुच्यते ।  तस्मादेवं विदित्वैनं नानुशोचितुमर्हसि ॥ २५ ॥
अव्यक्तः, अयम्, अचिन्त्यः, अयम्, अविकार्यः, अयम्, उच्यते, तस्माद्, एवं, विदित्वा, एनं, न, अनुशोचितुम्, अर्हसि ॥ २५ ॥

अथ चैनं नित्यजातं नित्यं वा मन्यसे मृतम् ।  तथापि त्वं महाबाहो नैवं शोचितुमर्हसि ॥ २६ ॥
अथ, च, एनं, नित्यजातं, नित्यं, वा, मन्यसे, मृतं, तथा, अपि, त्वं, महाबाहो, न, एवं, शोचितुम्, अर्हसि ॥ २६ ॥

जातस्य हि ध्रुवो मृत्युर्ध्रुवं जन्म मृतस्य च ।  तस्मादपरिहार्येऽर्थे न त्वं शोचितुमर्हसि ॥ २७ ॥
जातस्य, हि, ध्रुवः, मृत्युः, र्ध्रुवं, जन्म, मृतस्य, च, तस्मात्, अप्रिहार्ये, अर्थे, न, त्वं, शोचितुं, अर्हसि ॥ २७ ॥

अव्यक्तादीनि भूतानि व्यक्तमध्यानि भारत ।  अव्यक्तनिधनान्येव तत्र का परिदेवना ॥ २८ ॥
अव्यक्तादीनि, भूतानि, व्यक्तमध्यानि, भारत, अव्यक्तनिधनानि, एव, तत्र, का, परिदेवना ॥ २८ ॥

आश्चर्यवत्पश्यति कश्चिदेनमाश्चर्यवद्वदति तथैव चान्यः ।  आश्चर्यवच्चैनमन्यः शृणोति श्रुत्वाप्येनं वेद न चैव कश्चित् ॥ २९ ॥
अश्चर्यवत्, पश्यति, कश्चित्, एनम्, आश्चर्यवत्, वदति, तथा, एव, च, अन्यः, आशर्यवत्, च, एनम्, अन्यः, शृणोति, श्रुत्वा, अपि, एनं, वेद, न, च, एव, कश्चित्  ॥ २९ ॥ 

देही नित्यमवध्योऽयं देहे सर्वस्य भारत ।  तस्मात्सर्वाणि भूतानि न त्वं शोचितुमर्हसि ॥ ३० ॥
देही, नित्यम्, अवध्यः, अयं, देहे, सर्वस्य, भारत, तस्मात्, सर्वाणि, भूतनि, न, त्वं, शोचितुम्, अर्हसि ॥ ३० ॥

स्वधर्ममपि चावेक्ष्य न विकम्पितुमर्हसि ।  धर्म्याद्धि युद्धाच्छ्रेयोऽन्यत्क्षत्त्रियस्य न विद्यते ॥ ३१ ॥
स्वधर्मम्, अपि, च, अवेक्ष्य, न, विकम्पितुम्, अर्हसि, धर्म्यात्, हि, युद्धात्, श्रेयः, अन्यत्, क्षत्रियस्य, न, विद्यते ॥ ३० ॥

यदृच्छया चोपपन्नं स्वर्गद्वारमपावृतम् ।  सुखिनः क्षत्रियाः पार्थ लभन्ते युद्धमीदृशम् ॥ ३२ ॥
यदृच्छया, च, उपपन्नं, स्वर्गद्वारम्, अपावृतम्, सुखिनः, क्षत्रियाः, पार्थ, लभन्ते, युद्धम्, ईदृशम् ॥ ३२ ॥ 

अथ चेत्त्वमिमं धर्म्यं सङ्ग्रामं न करिष्यसि ।  ततः स्वधर्मं कीर्ति च हित्वा पापमवाप्स्यसि ॥ ३३ ॥
अथ, चेत्,त्वम्, इमं, धर्म्यं, सङ्ग्रामं, न, करिष्यसि, ततः, स्वधरम्ं, कीर्तिं, च, हित्वा, पापम्, अवाप्स्यसि ॥ ३३ ॥

अकीर्तिं चापि भूतानि कथयिष्यन्ति तेऽव्ययम् ।  सम्भावितस्य चाकीर्तिर्मरणादतिरिच्यते ॥ ३४ ॥
अकीर्तिं, च, अपि, भूतानि, कथयिष्यन्ति, ते, अव्ययम्, सम्भावितस्य, च, अकीर्तिः, मरणात्, अतिरिच्यते  ॥ ३४ ॥

भयाद्रणादुपरतं मंस्यन्ते त्वां महारथाः ।  येषां च त्वं बहुमतो भूत्वा यास्यसि लाघवम् ॥ ३५ ॥
भयात्, रणात्, उपरतं, मंस्यन्ते, त्वां, महारथाः, येषां, च, त्वं, बहुमतः, भूत्वा, यास्यसि, लाघवम् ॥ ३५ ॥ 

अवाच्यवादांश्च बहून्वदिष्यन्ति तवाहिताः ।  निन्दन्तस्तव सामर्थ्यं ततो दुःखतरं नु किम् ॥ ३६ ॥
अवाच्यवादान्, च, बहून्, वदिष्यन्ति, तव, आहिताः, निन्दन्तः, तव, सामर्थ्यं, ततो, दुःखतरं, नु, किम् ॥ ३६ ॥ 

हतो वा प्राप्स्यसि स्वर्गं जित्वा वा भोक्ष्यसे महीम् ।  तस्मादुत्तिष्ठ कौन्तेय युद्धाय कृतनिश्चयः ॥ ३७ ॥
हतः, वा, प्राप्स्यसि, स्वर्गं, जित्वा, वा, भोक्ष्यसे, महीम्, तस्मात्, उत्तिष्ठ, कौन्तेय, युद्धाय, कृतनिश्चयः ॥ ३७ ॥

सुखदुःखे समे कृत्वा लाभालाभौ जयाजयौ ।  ततो युद्धाय युज्यस्व नैवं पापमवाप्स्यसि ॥ ३८ ॥
सुखदुःखे, समे, कृत्वा, लाभालाभौ, जयाजयौ, ततः, युद्धाय, युज्यस्व, न, एवं, पापम्, अवाप्स्यसि ॥ ३८ ॥

एषा तेऽभिहिता साङ्‍ख्ये बुद्धिर्योगे त्विमां शृणु ।  बुद्ध्या युक्तो यया पार्थ कर्मबन्धं प्रहास्यसि ॥ ३९ ॥
एषा, ते, अभिहिता, साङ्‍ख्ये, बुद्धिः, योगे,तु, इमां, शृणु, बुद्ध्या, युक्तः, यया, पार्थ, कर्मबन्धं, प्रहास्यसि ॥ ३९ ॥

नेहाभिक्रमनाशोऽस्ति प्रत्यवायो न विद्यते ।  स्वल्पमप्यस्य धर्मस्य त्रायते महतो भयात् ॥ ४० ॥
न, इह, अभिक्रमनाशः, अस्ति, प्रत्यवायः, न, विद्यते, स्वल्पम्, अपि, अस्य, धर्मस्य, त्रायते, महतः, भयात् ॥ ४० ॥

व्यवसायात्मिका बुद्धिरेकेह कुरुनन्दन ।  बहुशाखा ह्यनन्ताश्च बुद्धयोऽव्यवसायिनाम् ॥ ४१ ॥
व्ययसायात्मिका, बुद्धिः, इका, इह, कुरुनन्दन, बहुशाखाः, हि, अनन्ताः, च, बुद्धयः, अव्यवसायिनाम्  ॥ ४१ ॥

यामिमां पुष्पितां वाचं प्रवदन्त्यविपश्चितः ।  वेदवादरताः पार्थ नान्यदस्तीति वादिनः ॥ ४२ ॥
याम्, इमां, पुष्पितां, वाचं, प्रवदन्ति, अविपश्चितः, वेदवादरताः, पार्थ, न, अन्यत्, अस्ति, इति, वादिनः ॥ ४२ ॥

कामात्मानः स्वर्गपरा जन्मकर्मफलप्रदाम् ।  क्रियाविशेषबहुलां भोगैश्वर्यगतिं प्रति ॥ ४३ ॥
कामात्मानः, स्वर्गपराः, जन्मकर्मफलप्रदाम्, क्रियाविशेषबहुलां, भोगैश्वर्यगतिं, प्रति ॥ ४३ ॥

भोगैश्वर्यप्रसक्तानां तयापहृतचेतसाम् ।  व्यवसायात्मिका बुद्धिः समाधौ न विधीयते ॥ ४४ ॥
भोगैश्वर्यप्रसक्तानां, तया, अपहृतचेतसाम्, व्यवसायात्मिका, बुद्धिः, समाधौ, न, विधीयते ॥ ४४ ॥

त्रैगुण्यविषया वेदा निस्त्रैगुण्यो भवार्जुन ।  निर्द्वन्द्वो नित्यसत्त्वस्थो निर्योगक्षेम आत्मवान् ॥ ४५ ॥
त्रैगुण्यविषया, वेदाः, निस्त्रैगुण्यः, भव, अर्जुन, निर्द्वन्द्वः, नित्यसत्त्वस्थः, निर्योगक्षेमः, आत्मवान्  ॥ ४५ ॥

यावानर्थ उदपाने सर्वतःसम्प्लुतोदके ।  तावान् सर्वेषु वेदेषु ब्राह्मणस्य विजानतः ॥ ४६ ॥
यावान्, अर्थः, उदपाने, सर्वतः, सम्प्लुतोदके, तावान्, सर्वेषु, वेदेषु, ब्राह्मणस्य, विजानतः ॥ ४६ ॥

कर्मण्येवाधिकारस्ते मा फलेषु कदाचन ।  मा कर्मफलहेतुर्भूर्मा ते सङ्गोऽस्त्वकर्मणि ॥ ४७ ॥
कर्मणि, एव, अधिकारः, ते, मा, फलेषु, कदाचन, मा, कर्मफलहेतुः, भूः, मा, ते, सङ्गः, अस्तु, अकर्मणि ॥ ४७ ॥

योगस्थः कुरु कर्माणि सङ्गं त्यक्त्वा धनञ्जय ।  सिद्ध्यसिद्ध्योः समो भूत्वा समत्वं योग उच्यते ॥ ४८ ॥
योगस्थः, कुरु, कर्माणि, सङ्गं, त्यक्त्वा, धनञ्जय, सिद्ध्यसिद्ध्योः, समः, भूत्वा, समत्वं, योगः, उच्यते ॥ ४८ ॥

दूरेण ह्यवरं कर्म बुद्धिरोगाद्धनञ्जय ।  बुद्धौ शरणमन्विच्छ कृपणाः फलहेतवः ॥ ४९ ॥
दूरेण, हि, अवरं, कर्म, बुद्धिरोगात्, धनञ्जय, बुद्धौ, शरणम्, अन्विच्छ, कृपणाः, फलहेतवः ॥ ४९ ॥

बुद्धियुक्तो जहातीह उभे सुकृतदुष्कृते ।  तस्माद्योगाय युज्यस्व योगः कर्मसु कौशलम् ॥ ५० ॥
बुद्धियुक्तः, जहाति, इह,  उभे, सुकृतदुष्कृते, तस्मात्, योगाय, युज्यस्व, योगः, कर्मसु, कौशलम् ॥ ५० ॥

कर्मजं बुद्धियुक्तं हि फलं त्यक्त्वा मनीषिणः ।  जन्मबन्धविनिर्मुक्ताः पदं गच्छन्त्यनामयम् ॥ ५१ ॥
कर्मजं, बुद्धियुक्तं, हि, फलं, त्यक्त्वा, मनीषिणः, जन्मबन्धविनिर्मुक्ताः, पदं, गच्छन्ति, अनामयम् ॥ ५१ ॥

यदा ते मोहकलिलं बुद्धिर्व्यतितरिष्यति ।  तदा गन्तासि निर्वेदं श्रोतव्यस्य श्रुतस्य च ॥ ५२ ॥
यदा, ते, मोहकलिलं, बुद्धिः, व्यतितरिष्यति, तदा, गन्तासि, निर्वेदं, श्रोतव्यस्य, श्रुतस्य, च ॥ ५२ ॥

श्रुतिविप्रतिपन्ना ते यदा स्थास्यति निश्चला ।  समाधावचला बुद्धिस्तदा योगमवाप्स्यसि ॥ ५३ ॥
श्रुतिविप्रतिपन्नाः, ते, यदा, स्थास्यति, निश्चला, समाधौ, अचला, बुद्धिः, तदा, योगम्, अवाप्स्यसि ॥ ५३ ॥

स्थितप्रज्ञस्य का भाषा समाधिस्थस्य केशव ।  स्थितधीः किं प्रभाषेत किमासीत व्रजेत किम् ॥ ५४ ॥
स्थितप्रज्ञस्य, का, भाषा, समाधिस्थस्य, केशव, स्थितधीः, किं, प्रभाषेत, किम्, आसीत, व्रजेत, किम् ॥ ५४ ॥

प्रजहाति यदा कामान्सर्वान्पार्थ मनोगतान् ।  आत्मन्येवात्मना तुष्टः स्थितप्रज्ञस्तदोच्यते ॥ ५५ ॥
प्रजहाति, यदा, कामान्, सर्वान्, पार्थ, मनोगतान्, आत्मनि, एव, अत्मना, तुष्टः, स्थितप्रज्ञः, तदा, उच्यते ॥ ५५ ॥

दुःखेष्वनुद्विग्नमनाः सुखेषु विगतस्पृहः ।  वीतरागभयक्रोधः स्थितधीर्मुनिरुच्यते ॥ ५६ ॥
दुःखेषु, अनुद्विग्नमनाः, सुखेषु, विगतस्पृहः, वीतरागभयक्रोधः, स्थितधीः, मुनिः, उच्यते ॥ ५६ ॥

यः सर्वत्रानभिस्नेहस्तत्तत्प्राप्य शुभाशुभम् ।  नाभिनन्दति न द्वेष्टि तस्य प्रज्ञा प्रतिष्ठिता ॥ ५७ ॥
यः, सर्वत्र, अनभिस्नेहः, तत्, तत्, प्राप्य, शुभाशुभम्, न, अभिनन्दन्ति, न, द्वेष्टि, तस्य, प्रज्ञा, पतिष्टिता ॥ ५७ ॥ 

यदा संहरते चायं कूर्मोऽङ्गानीव सर्वशः ।  इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥ ५८ ॥
यदा, संहरते, च, अयं, कूर्म्ः, अङ्गानि, इव, सर्वशः, इन्द्रियाणि, इन्द्रियार्थेभ्यः, तस्य, प्रज्ञा, पतिष्टिता ॥ ५८ ॥ 

विषया विनिवर्तन्ते निराहारस्य देहिनः ।  रसवर्जं रसोऽप्यस्य परं दृष्ट्वा निवर्तते ॥ ५९ ॥
विषयाः, विनिवर्तन्ते, निराहारस्य, देहिनः, रसवर्जं, रसः, अपि, अस्य, परं, दृष्ट्वा, निवर्तते ॥ ५९ ॥

यततो ह्यपि कौन्तेय पुरुषस्य विपश्चितः ।  इन्द्रियाणि प्रमाथीनि हरन्ति प्रसभं मनः ॥ ६० ॥
यततः, हि, अपि, कौन्तेय, पुरुषस्य, विपश्चितः, इन्द्रियाणि, प्रमाथीनि, हरन्ति, प्रसभं, मनः ॥ ६० ॥

तानि सर्वाणि संयम्य युक्त आसीत मत्परः ।  वशे हि यस्येन्द्रियाणि तस्य प्रज्ञा प्रतिष्ठिता ॥ ६१ ॥
तानि, सर्वाणि, संयम्य, युक्तः, आसीत, मत्परः, वशे, हि, यस्य, इन्द्रियाणि, तस्य, प्रज्ञा, प्रतिष्ठिता ॥ ६१ ॥

ध्यायतो विषयान्पुंसः सङ्गस्तेषूपजायते ।  सङ्गात्सञ्जायते कामः कामात्क्रोधोऽभिजायते ॥ ६२ ॥
ध्यायतः, विषयान्, पुंसः, सङ्गः,तेषु, उपजायते, सङ्गात्, सञ्जायते, कामः, कामात्, क्रोधः, अभिजायते ॥ ६२ ॥

क्रोधाद्भवति संमोहः संमोहात्स्मृतिविभ्रमः ।  स्मृतिभ्रंशाद्बुद्धिनाशो बुद्धिनाशात्प्रणश्यति ॥ ६३ ॥
क्रोधत्, भवति, संमोहः, संमोहात्, स्मृतिविभ्रमः, स्मृतिभ्रंशत्, बुद्धिनाशः, बुद्धिनाशात्, प्रणश्यति ॥ ६३ ॥

रागद्वेषवियुक्तैस्तु विषयानिन्द्रियैश्चरन् ।  आत्मवश्यैर्विधेयात्मा प्रसादमधिगच्छति ॥ ६४ ॥
रागद्वेषवियुक्तैः, तु, विषयान्, इन्द्रियैः, चरन्, आत्मवश्यैः, विधेयात्मा, प्रसादम्, अधिगच्छति ॥ ६४ ॥

प्रसादे सर्वदुःखानां हानिरस्योपजायते ।  प्रसन्नचेतसो ह्याशु बुद्धिः पर्यवतिष्ठते ॥ ६५ ॥
प्रसादे, सर्वदुःखानां, हानिः, अस्य, उपजायते, प्रसन्नचेतसः, हि, अशु, बुद्धिः, पर्यवतिष्ठते ॥ ६५ ॥

नास्ति बुद्धिरयुक्तस्य न चायुक्तस्य भावना ।  न चाभावयतः शान्तिरशान्तस्य कुतः सुखम् ॥ ६६ ॥
न, अस्ति, बुध्दिः, अयुक्तस्य, न, च, अयुक्तस्य, भावना, न, च, अभावयतः, शन्तिः, अशान्तस्य, कुतः, शान्तिः ॥ ६६ ॥

इन्द्रियाणां हि चरतां यन्मनोऽनुविधीयते ।  तदस्य हरति प्रज्ञां वायुर्नावमिवाम्भसि ॥ ६७ ॥
इन्द्रियाणां, हि, चरतां, यत्, मनः, अनुविधीयते, तत्, अस्य, हरति, प्रज्ञां, वायुः, नावम्, इव, अम्भसि ॥ ६७ ॥

तस्माद्यस्य महाबाहो निगृहीतानि सर्वशः ।  इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥ ६८ ॥
तस्मात्, यस्य, महाबाहो, निगृहीतानि, सर्वशः,  इन्द्रियाणि, इन्द्रियार्थेभ्यः, तस्य, प्रज्ञा, प्रतिष्ठिता ॥ ६८ ॥

या निशा सर्वभूतानां तस्यां जागर्ति संयमी ।  यस्यां जाग्रती भूतानि सा निशा पश्यतो मुनेः ॥ ६९ ॥
या, निशा, सर्वभूतानां, तस्यां, जागर्ति, संयमी, यस्यां, जाग्रति, भूतानि, सा, निशा, पश्यतः, मुनेः ॥ ६९ ॥

आपूर्यमाणमचलप्रतिष्ठं समुद्रमापः प्रविशन्ति यद्वत् ।  तद्वत्कामा यं प्रविशन्ति सर्वे स शान्तिमाप्नोति न कामकामी ॥ ७० ॥
आपूर्यमाणम्, अचलप्रतिष्ठं, समुद्रम्, आपः, प्रविशन्ति, यद्वत्, तद्वत्, कामाः, यं, प्रविशन्ति, सर्वे, सः, शान्तिम्, आप्नोति, न, कामकामी ॥ ७० ॥

विहाय कामान्यः सर्वान्पुमांश्चरति निःस्पृहः ।  निर्ममो निरहङ्कारः स शान्तिमधिगच्छति ॥ ७१ ॥
विहाय, कामान्, यः, सर्वान्, पुमान्, चरति, निःस्पृहः, निर्ममः, निरहङ्कारः, सः, शान्तिम्, अधिगच्छति ॥ ७१ ॥

एषा ब्राह्मी स्थितिः पार्थ नैनां प्राप्य विमुह्यति ।  स्थित्वास्यामन्तकालेऽपि ब्रह्मनिर्वाणमृच्छति ॥ ७२ ॥
एषा, ब्राह्मी, स्थितिः, पार्थ, न, एनां, प्राप्य, विमुह्यति, स्थित्वा, अस्याम्, अन्तकाले, अपि, ब्रह्मनिर्वाणम्, ऋच्छति ॥ ७२ ॥


ज्यायसी चेत्कर्मणस्ते मता बुद्धिर्जनार्दन ।  तत्किं कर्मणि घोरे मां नियोजयसि केशव ॥ १ ॥
ज्यायसी, चेत्, कर्मणः, ते, मता, बुद्धिः, जनर्धन, तत्, किं, कर्मणि, घोरे, मां, नियोजयसि, केशव ॥ १ ॥

व्यामिश्रेणेव वाक्येन बुद्धिं मोहयसीव मे । तदेकं वद निश्चित्य येन श्रेयोऽहमाप्नुयात् ॥ २ ॥
व्यामिश्रेण, इव, वाक्येन, बुद्धिं, मोहयसि, इव्, मे, तत्, एकं, वद, निश्चित्य, येन, श्रेयः, अहम्, आप्नुयाम्  ॥ २ ॥

लोकेऽस्मिन्द्विविधा निष्ठा पुरा प्रोक्ता मयानघ ।  ज्ञानयोगेन साङ्‍ख्यानां कर्मयोगेन योगिनाम् ॥ ३ ॥
लोके, अस्मिन्, द्विविधा, निष्ठा, पुरा, प्रोक्ता, मया, अनघ, ज्ञानयोगेन, साङ्‍ख्यानां, कर्मयोगेन, योगिनाम् ॥ ३ ॥

न कर्मणामनारम्भान्नैष्कर्म्यं पुरुषोऽश्नुते ।  न च संन्यसनादेव सिद्धिं समधिगच्छति ॥ ४ ॥
न, कर्मणाम्, अनारम्भात्, न्नैष्कर्म्यं, पुरुषः,अश्नुते, न, च, संन्यसनात्, एव, सिद्धिं, समधिगच्छति ॥ ४ ॥

न हि कश्चित्क्षणमपि जातु तिष्ठत्यकर्मकृत् ।  कार्यते ह्यवशः कर्म सर्वः प्रकृतिजैर्गुणैः ॥ ५ ॥
न, हि, कश्चित्, क्षणम्, अपि, जातु, तिष्ठति, अकर्मकृत्, कार्यते, हि, अवशः, कर्म, सर्वः, प्रकृतिजैः, र्गुणैः ॥ ५ ॥

कर्मेन्द्रियाणि संयम्य य आस्ते मनसा स्मरन् ।  इन्द्रियार्थान्विमूढात्मा मिथ्याचारः स उच्यते ॥ ६ ॥
कर्मेन्द्रियाणि, संयम्य, यः, आस्ते, मनसा, स्मरन्, इन्द्रियार्थान्, विमूढात्मा, मिथ्याचारः, सः, उच्यते ॥ ६ ॥

यस्त्विन्द्रियाणि मनसा नियम्यारभतेऽर्जुन ।  कर्मेन्द्रियैः कर्मयोगमसक्तः स विशिष्यते ॥ ७ ॥
यः, तु, इद्रियाणि, मनसा, नियम्य, आरभते, अर्जुन, कर्मेन्द्रियैः, कर्मयोगम्,असक्तः, सः, विशिष्यते ॥ ७ ॥

नियतं कुरु कर्म त्वं कर्म ज्यायो ह्यकर्मणः ।  शरीरयात्रापि च ते न प्रसिध्येदकर्मणः ॥ ८ ॥
नियतं, कुरु, कर्म, त्वं, कर्म, ज्यायः, हि, अकर्मणः, शरीरयात्रा, अपि, च, ते, न, प्रसिध्येत्, अकर्मणः ॥ ८ ॥

यज्ञार्थात्कर्मणोऽन्यत्र लोकोऽयं कर्मबन्धनः ।  तदर्थं कर्म कौन्तेय मुक्तसङ्गः समाचर ॥ ९ ॥
यज्ञार्थात्, कर्मणः, अन्यत्र, लोकः, अयं, कर्मबन्धनः, तदर्थं, कर्म, कौन्तेय, मुक्तसङ्गः, समाचर ॥ ९ ॥

सहयज्ञाः प्रजाः सृष्ट्वा पुरोवाच प्रजापतिः ।  अनेन प्रसविष्यध्वमेष वोऽस्त्विष्टकामधुक् ॥ १० ॥
सहयज्ञाः, प्रजाः, सृष्ट्वा, पुरा, उवाच, प्रजापतिः, अनेन, प्रसविष्यध्वम्, एषः, वः, अस्तु, इष्टकामधुक् ॥ १० ॥

देवान्भावयतानेन ते देवा भावयन्तु वः ।  परस्परं भावयन्तः श्रेयः परमवाप्स्यथ ॥ ११ ॥
देवान्, भावयत, अनेन, ते, देवाः, भावयन्तु, वः, परस्परं, भावयन्तः, श्रेयः, परम्, अवाप्स्यथ ॥ ११ ॥

इष्टान्भोगान्हि वो देवा दास्यन्ते यज्ञभाविताः ।  तैर्दत्तानप्रदायैभ्यो यो भुङ्क्ते स्तेन एव सः ॥ १२ ॥
इष्टान्, भोगान्, हि, वः, देवाः, दास्यन्ते, यज्ञभाविताः, तैः, दत्तान्, अप्रदाय, एभ्यः, यः, भुङ्क्ते, स्तेनः, एव, सः ॥ १२ ॥

यज्ञशिष्टाशिनः सन्तो मुच्यन्ते सर्वकिल्बिषैः ।  भुञ्जते ते त्वघं पापा ये पचन्त्यात्मकारणात् ॥ १३ ॥
यज्ञशिष्टाशिनः, सन्तः, मुच्यन्ते, सर्वकिल्बिषैः, भुञ्जते, ते, तु, अघं, पापाः, ये, पचन्ति, आत्मकारणात् ॥ १३ ॥

अन्नाद्भवन्ति भूतानि पर्जन्यादन्नसम्भवः ।  यज्ञाद्भवति पर्जन्यो यज्ञः कर्मसमुद्भवः ॥ १४ ॥
अन्नात्, भवन्ति, भूतानि, पर्जन्यात्, अन्नसम्भवः, यज्ञात्, भवति, पर्जन्यः, यज्ञः, कर्मसमुद्भवः ॥ १४ ॥

कर्म ब्रह्मोद्भवं विद्धि ब्रह्माक्षरसमुद्भवम् ।  तस्मात्सर्वगतं ब्रह्म नित्यं यज्ञे प्रतिष्ठितम् ॥ १५ ॥
कर्म, ब्रह्मोद्भवं, विद्धि, ब्रह्म, अक्षरसमुद्भवम्, तस्मात्, सर्वगतं, ब्रह्म, नित्यं, यज्ञे, प्रतिष्ठितम् ॥ १५ ॥

एवं प्रवर्तितं चक्रं नानुवर्तयतीह यः ।  अघायुरिन्द्रियारामो मोघं पार्थ स जीवति ॥ १६ ॥
एवं, प्रवर्तितं, चक्रं, न, अनुवर्तयति, इह, यः, अघायुः, इन्द्रियारामः, मोघं, पार्थ, सः, जीवति ॥ १६ ॥

यस्त्वात्मरतिरेव स्यादात्मतृप्तश्च मानवः ।  आत्मन्येव च सन्तुष्टस्तस्य कार्यं न विद्यते ॥ १७ ॥
यः, तु, आत्मरतिः, एव, स्यात्, आत्मतृप्तः, च, मानवः, आत्मनि, एव, च, सन्तुष्टः, तस्य, कार्यं, न, विद्यते ॥ १७ ॥

नैव तस्य कृतेनार्थो नाकृतेनेह कश्चन ।  न चास्य सर्वभूतेषु कश्चिदर्थव्यपाश्रयः ॥ १८ ॥
न, एव, तस्य, कृतेन, अर्थः, न, अकृतेन, इह, कश्चन, न, च, अस्य, सर्वभूतेषु, कश्चित्, अर्थव्यपाश्रयः ॥ १८ ॥

तस्मादसक्तः सततं कार्यं कर्म समाचर ।  असक्तो ह्याचरन्कर्म परमाप्नोति पूरुषः ॥ १९ ॥
तस्मात्, असक्तः, सततं, कार्यं, कर्म, समाचर, असक्तः, हि, आचरन्, कर्म, परम्, आप्नोति, पूरुषः ॥ १९ ॥ 

कर्मणैव हि संसिद्धिमास्थिता जनकादयः ।  लोकसङ्ग्रहमेवापि सम्पश्यन्कर्तुमर्हसि ॥ २० ॥
कर्मणा, एव, हि, संसिद्धिं, आस्थिताः, जनकादयः, लोकसंग्रहम्, एव, अपि, सम्पश्यन्, कर्तुं, अर्हसि ॥ २० ॥

यद्यदाचरति श्रेष्ठस्तत्तदेवेतरो जनः ।  स यत्प्रमाणं कुरुते लोकस्तदनुवर्तते ॥ २१ ॥
यत्, यत्, आचरति, श्रेष्ठः, तत्, तत्, एव, इतरः, जनाः, सः, यत्, प्रमाणं, कुरुते, लोकः, तत्, अनुवर्तते,  ॥ २१ ॥

न मे पार्थास्ति कर्तव्यं त्रिषु लोकेषु किञ्चन ।  नानवाप्तमवाप्तव्यं वर्त एव च कर्मणि ॥ २२ ॥
न, मे, पार्थ, अस्ति, कर्तव्यं, त्रिषु, लोकेषु, किञ्चन, न, अनवाप्तम्, अवाप्तव्यं, वर्ते, एव, च, कर्मणि ॥ २२ ॥

यदि ह्यहं न वर्तेय जातु कर्मण्यतन्द्रितः ।  मम वर्त्मानुवर्तन्ते मनुष्याः पार्थ सर्वशः ॥ २३ ॥
यदि, हि, अहं, न, वर्तेयं, जातु, कर्मणि, अतन्द्रितः, मम, वर्त्म, अनुवर्तन्ते, मनुष्याः, पार्थ, सर्वशः ॥ २३ ॥ 

उत्सीदेयुरिमे लोका न कुर्यां कर्म चेदहम् ।  सङ्करस्य च कर्ता स्यामुपहन्यामिमाः प्रजाः ॥ २४ ॥
उत्सीदेयुः, इमे, लोकाः, न, कुर्यां, कर्म, चेत्, अहं, सङ्करस्य, च, कर्ता, स्याम्, उपहन्याम्, इमाः, प्रजाः ॥ २४ ॥

सक्ताः कर्मण्यविद्वांसो यथा कुर्वन्ति भारत ।  कुर्याद्विद्वांस्तथासक्तश्चिकीर्षुर्लोकसङ्ग्रहम् ॥ २५ ॥
सक्ताः, कर्मणि, अविद्वांसः, यथा, कुर्वन्ति, भारत, कुर्यात्, विद्वान्, तथा, असक्तः, चिकीर्षुः, लोकसङ्ग्रहम् ॥ २५ ॥

न बुद्धिभेदं जनयेदज्ञानां कर्मसङ्गिनाम् ।  जोषयेत्सर्वकर्माणि विद्वान्युक्तः समाचरन् ॥ २६ ॥
न, बुद्धिभेदं, जनयेत्, अज्ञानां, कर्मसङ्गिनाम्, जोषयेत्, सर्वकर्माणि, विद्वान्, युक्तः, समाचरन् ॥ २६ ॥

प्रकृतेः क्रियमाणानि गुणैः कर्माणि सर्वशः ।  अहङ्कारविमूढात्मा कर्ताहमिति मन्यते ॥ २७ ॥
प्रकृतेः, क्रियमाणानि, गुणैः, कर्माणि, सर्वशः, अहङ्कारविमूढात्मा, कर्ता, अहम्, इति, मन्यते ॥ २७ ॥

तत्त्ववित्तु महाबाहो गुणकर्मविभागयोः ।  गुणा गुणेषु वर्तन्त इति मत्वा न सज्जते ॥ २८ ॥
तत्त्ववित्, तु, महाबाहो, गुणकर्मविभागयोः, गुणाः, गुणेषु, वर्तन्ते, इति, मत्वा, न, सज्जते ॥ २८ ॥

प्रकृतेर्गुणसंमूढाः सज्जन्ते गुणकर्मसु ।  तानकृत्स्नविदो मन्दान्कृत्स्नविन्न विचालयेत् ॥ २९ ॥
प्रकृतेः, गुणसंमूढाः, सज्जन्ते, गुणकर्मसु, तान्, अकृत्स्नविदः, मन्दान्, कृत्स्नवित्, न, विचालयेत् ॥ २९ ॥

मयि सर्वाणि कर्माणि संन्यस्याध्यात्मचेतसा ।  निराशीर्निर्ममो भूत्वा युध्यस्व विगतज्वरः ॥ ३० ॥
मयि, सर्वाणि, कर्माणि, संन्यस्य, अध्यात्मचेतसा, निराशीः, निर्ममः, भूत्वा, युध्यस्व, विगतज्वरः ॥ ३० ॥

ये मे मतमिदं नित्यमनुतिष्ठन्ति मानवाः ।  श्रद्धावन्तोऽनसूयन्तो मुच्यन्ते तेऽपि कर्मभिः ॥ ३१ ॥
ये, मे, मतम्, इदं, नित्यम्, अनुतिष्ठन्ति, मानवाः, श्रद्धावन्तः, अनसूयन्तः, मुच्यन्ते, ते, अपि, कर्मभिः ॥ ३१ ॥

ये त्वेतदभ्यसूयन्तो नानुतिष्ठन्ति मे मतम् ।  सर्वज्ञानविमूढांस्तान्विद्धि नष्टानचेतसः ॥ ३२ ॥
ये, तु, एतत्, अभ्यसूयन्तः, न, अनुतिष्टन्ति, मे, मतम्, सर्वज्ञानविमूढान्, तान्, विद्धि, नष्टान्, अचेतसः ॥ ३२ ॥

सदृशं चेष्टते स्वस्याः प्रकृतेर्ज्ञानवानपि ।  प्रकृतिं यान्ति भूतानि निग्रहः किं करिष्यति ॥ ३३ ॥
सदृशं, चेष्टते, स्वस्याः, प्रकृतेः, ज्ञानवान्, अपि, प्रकृतिं, यान्ति, भूतानि, निग्रहः, किं, करिष्यति ॥ ३३ ॥

इन्द्रियस्येन्द्रियस्यार्थे रागद्वेषौ व्यवस्थितौ ।  तयोर्न वशमागच्छेत्तौ ह्यस्य परिपन्थिनौ ॥ ३४ ॥
इन्द्रियस्य, इन्द्रियस्य, अर्थे, रागद्वेषौ, व्यवस्थितौ, तयोः, न, वशम्, आगच्छेत्, तौ, हि,अस्य, परिपन्थिनौ ॥ ३४ ॥

श्रेयान्स्वधर्मो विगुणः परधर्मात्स्वनुष्ठितात् ।  स्वधर्मे निधनं श्रेयः परधर्मो भयावहः ॥ ३५ ॥
श्रेयान्, स्वधर्मः, विगुणः, परधर्मात्, स्वनुष्ठितात्, स्वधर्मे, निधनं, श्रेयः, परधर्मः, भयावहः ॥ ३५ ॥

अथ केन प्रयुक्तोऽयं पापं चरति पूरुषः ।  अनिच्छन्नपि वार्ष्णेय बलादिव नियोजितः ॥ ३६ ॥
अथ, केन, प्रयुक्तः, अयं, पापं, चरति, पूरुषः, अनिच्छन्, अपि, वार्ष्णेय, बलात्, इव, नियोजितः ॥ ३६ ॥

काम एष क्रोध एष रजोगुणसमुद्भवः ।  महाशनो महापाप्मा विद्ध्येनमिह वैरिणम् ॥ ३७ ॥
कामः, एषः, क्रोधः, एषः, रजोगुणसमुद्भवः, महाशनः, महापाप्मा, विद्धि, एनम्, इह,  वैरिणम् ॥ ३७ ॥

धूमेनाव्रियते वह्निर्यथादर्शो मलेन च ।  यथोल्बेनावृतो गर्भस्तथा तेनेदमावृतम् ॥ ३८ ॥
धूमेन, आव्रियते, वह्निः, यथादर्शः, मलेन, च, यथा, उल्बेन, आवृतः, गर्भः, तथा, तेन, इदम्, आवृतम् ॥ ३८ ॥

आवृतं ज्ञानमेतेन ज्ञानिनो नित्यवैरिणा ।  कामरूपेण कौन्तेय दुष्पूरेणानलेन च ॥ ३९ ॥
आवृतं, ज्ञानम्, एतेन, ज्ञानिनः, नित्यवैरिणा, कामरूपेण, कौन्तेय, दुष्पूरेण, अनलेन, च ॥ ३९ ॥

इन्द्रियाणि मनो बुद्धिरस्याधिष्ठानमुच्यते ।  एतैर्विमोहयत्येष ज्ञानमावृत्य देहिनम् ॥ ४० ॥
इन्द्रियाणि, मनः, बुद्धिः, अस्य, अधिष्ठानम्, उच्यते,  एतैः, विमोहयतति, एषः, ज्ञानम्, आवृत्य, देहिनम् ॥ ४० ॥

तस्मात्त्वमिन्द्रियाण्यादौ नियम्य भरतर्षभ ।  पाप्मानं प्रजहिह्येनं ज्ञानविज्ञाननाशनम् ॥ ४१ ॥
तस्मात्, त्वम्, इन्द्रियाणि, अदौ, नियम्य, भरतर्षभ, पाप्मानं, प्रजहि, हि, एनं, ज्ञानविज्ञाननाशनम् ॥ ४१ ॥

इन्द्रियाणि पराण्याहुरिन्द्रियेभ्यः परं मनः ।  मनसस्तु परा बुद्धिर्यो बुद्धेः परतस्तु सः ॥ ४२ ॥
इन्द्रियाणि, पराणि, अहुः, इन्द्रियेभ्यः, परं, मनः, मनसः, तु, परा, बुद्धिः, यः, बुद्धेः, परतः, तु,  सः ॥ ४२ ॥

एवं बुद्धेः परं बुद्ध्वा संस्तभ्यात्मानमात्मना ।  जहि शत्रुं महाबाहो कामरूपं दुरासदम् ॥ ४३ ॥
एवं, बुद्धेः, परं, बुद्ध्वा, संस्तभ्य, आत्मानम्, आत्मना, जहि, शत्रुं, महाबाहो, कामरूपं, दुरासदम् ॥ ४३ ॥


इमं विवस्वते योगं प्रोक्तवानहमव्ययम् ।  विवस्वान्मनवे प्राह मनुरिक्ष्वाकवेऽब्रवीत् ॥ १ ॥
इमं, विवस्वते, योगं, प्रोक्तवान्, अहम्, अव्ययं, विवस्वान्, मनवे, प्राह, मनुः, इक्ष्वाकवे, अब्रवीत्  ॥ १ ॥

एवं परम्पराप्राप्तमिमं राजर्षयो विदुः ।  स कालेनेह महता योगो नष्टः परन्तप ॥ २ ॥
एवं, परम्पराप्राप्तम्, इदं, राजर्षयः, विदुः, सः, कालेन, इह, महता, योगः, नष्टः, परन्तप ॥ २ ॥

स एवायं मया तेऽद्य योगः प्रोक्तः पुरातनः ।  भक्तोऽसि मे सखा चेति रहस्यं ह्येतदुत्तमम् ॥ ३ ॥
सः, एव, अयम्, मया, ते, अद्य, योगः, प्रोक्तः, पुरातनः, भक्तः, असि, मे, सखा, च, इति, रहस्यं, हि, एतत्, उत्तमम् ॥ ३ ॥

अपरं भवतो जन्म परं जन्म विवस्वतः ।  कथमेतद्विजानीयां त्वमादौ प्रोक्तवानिति ॥ ४ ॥
अपरं, भवतः, जन्म, परं, जन्म, विवस्वतः, कथम्, एतद्, विजानीयां, त्वम्, आदौ, प्रोक्तवान्, इति ॥ ४ ॥

बहूनि मे व्यतीतानि जन्मानि तव चार्जुन ।  तान्यहं वेद सर्वाणि न त्वं वेत्थ परन्तप ॥ ५ ॥
बहूनि, मे, व्यतीतानि, जन्मानि, तव, च, अर्जुन, तानि, अहं, वेद, सर्वाणि, न, त्वं, वेत्थ, परन्तप ॥ ५ ॥

अजोऽपि सन्नव्ययात्मा  भूतानामीश्वरोऽपि सन् ।  प्रकृतिं स्वामधिष्ठाय  सम्भवाम्यात्ममायया ॥ ६ ॥
अजः, अपि, सन्, अव्ययात्मा, भूतानाम्, ईश्वरो, अपि सन्,  प्रकृतिं, स्वाम्, अधिष्ठाय,  सम्भवामि, आत्ममायया ॥ ६ ॥

यदा यदा हि धर्मस्य ग्लानिर्भवति भारत ।  अभ्युत्थानमधर्मस्य तदात्मानं सृजाम्यहम् ॥ ७ ॥
यदा, यदा, हि, धर्मस्य, ग्लानिः, भवति, भारत, अभ्युत्थानम्, अधर्मस्य, तदा, आत्मानं, सृजामि, अहम् ॥ ७ ॥

परित्राणाय साधूनां विनाशाय च दुष्कृताम् ।  धर्मसंस्थापनार्थाय सम्भवामि युगे युगे ॥ ८ ॥
परित्राणाय, साधूनां, विनाशाय, च, दुष्कृताम्, धर्मसंस्थापनार्थाय, सम्भवामि, युगे, युगे ॥ ८ ॥

जन्म कर्म च मे दिव्यमेवं यो वेत्ति तत्त्वतः ।  त्यक्त्वा देहं पुनर्जन्म नैति मामेति सोऽर्जुन ॥ ९ ॥
जन्म, कर्म, च, मे, दिव्यम्, एवं, यः, वेत्ति, तत्त्वतः, त्यक्त्वा, देहं, पुनः, जन्म, न, एति, माम्, एति, सः, अर्जुन ॥ ९ ॥

वीतरागभयक्रोधा मन्मया मामुपाश्रिताः ।  बहवो ज्ञानतपसा पूता मद्भावमागताः ॥ १० ॥
वीतरागभयक्रोधाः, मन्मयाः, माम्, उपाश्रिताः, बहवः, ज्ञानतपसा, पूताः, मद्भावम्, आगताः ॥ १० ॥

ये यथा मां प्रपद्यन्ते तांस्तथैव भजाम्यहम् ।  मम वर्त्मानुवर्तन्ते मनुष्याः पार्थ सर्वशः ॥ ११ ॥
ये, यथा, मां, प्रपद्यन्ते, तान्, तथैव, भजामि, अहम्, मम, वर्त्म, अनुवर्तन्ते, मनुष्याः, पार्थ, सर्वशः ॥ ११ ॥

काङ्क्षन्तः कर्मणां सिद्धिं यजन्त इह देवताः ।  क्षिप्रं हि मानुषे लोके सिद्धिर्भवति कर्मजा ॥ १२ ॥
काङ्क्षन्तः, कर्मणां, सिद्धिं, यजन्ते, इह, देवताः, क्षिप्रं, हि, मानुषे, लोके, सिद्धिः, भवति, कर्मजा ॥ १२ ॥

चातुर्वर्ण्यं मया सृष्टं गुणकर्मविभागशः ।  तस्य कर्तारमपि मां विद्ध्यकर्तारमव्ययम् ॥ १३ ॥
चातुर्वर्ण्यं, मया, सृष्टं, गुणकर्मविभागशः, तस्य, कर्तारम्, अपि, मां, विद्धि, अकर्तारम्, अव्ययम् ॥ १३ ॥

न मां कर्माणि लिम्पन्ति न मे कर्मफले स्पृहा ।  इति मां योऽभिजानाति कर्मभिर्न स बध्यते ॥ १४ ॥
न, मां, कर्माणि, लिम्पन्ति, न, मे, कर्मफले, स्पृहा, इति, मां, यः, अभिजानाति, कर्मभिः, न, स, बध्यते ॥ १४ ॥

एवं ज्ञात्वा कृतं कर्म पूर्वैरपि मुमुक्षुभिः ।  कुरु कर्मैव तस्मात्त्वं पूर्वैः पूर्वतरं कृतम् ॥ १५ ॥
एवं, ज्ञात्वा, कृतं, कर्म, पूर्वैः, अपि, मुमुक्षुभिः, कुरु, कर्म, एव, तस्मात्, त्वं, पूर्वैः, पूर्वतरं, कृतम् ॥ १५ ॥

किं कर्म किमकर्मेति   कवयोऽप्यत्र मोहिताः ।  तत्ते कर्म प्रवक्ष्यामि   यज्ज्ञात्वा मोक्ष्यसेऽशुभात् ॥ १६ ॥
किं, कर्म, किम्, अकर्म, इति,  कवयः, अपि, अत्र, मोहिताः, तत्, ते, कर्म, प्रवक्ष्यामि,  यत्, ज्ञात्वा, मोक्ष्यसे, अशुभात् ॥ १६ ॥

कर्मणो ह्यपि बोद्धव्यं बोद्धव्यं च विकर्मणः ।  अकर्मणश्च बोद्धव्यं गहना कर्मणो गतिः ॥ १७ ॥
कर्मणः, हि, अपि, बोद्धव्यं, बोद्धव्यं, च, विकर्मणः, अकर्मणः, च, बोद्धव्यं, गहना, कर्मणः, गतिः ॥ १७ ॥

कर्मण्यकर्म यः पश्येदकर्मणि च कर्म यः ।  स बुद्धिमान्मनुष्येषु स युक्तः कृत्स्नकर्मकृत् ॥ १८ ॥
कर्मनि, अकर्म, यः, पश्येत्, अकर्मणि, च, कर्म, यः, सः, बुद्धिमान्, मनुष्येषु, सः, युक्तः, कृत्स्नकर्मकृत् ॥ १८ ॥

यस्य सर्वे समारम्भाः कामसङ्कल्पवर्जिताः ।  ज्ञानाग्निदग्धकर्माणं तमाहुः पण्डितं बुधाः ॥ १९ ॥
यस्य, सर्वे, समारम्भाः, कामसङ्कल्पवर्जिताः, ज्ञानाग्निदग्धकर्माणं, तम्, आहुः, पण्डितं, बुधाः ॥ १९ ॥

त्यक्त्वा कर्मफलासङ्गं नित्यतृप्तो निराश्रयः ।  कर्मण्यभिप्रवृत्तोऽपि नैव किञ्चित्करोति सः ॥ २० ॥
त्यक्त्वा, कर्मफलासङ्गं, नित्यतृप्तः, निराश्रयः, कर्मणि, अभिप्रवृत्तः, अपि, न, एव, किञ्चित् ,करोति, सः ॥ २० ॥

निराशीर्यतचित्तात्मा त्यक्तसर्वपरिग्रहः ।  शारीरं केवलं कर्म कुर्वन्नाप्नोति किल्बिषम् ॥ २१ ॥
निराशीः, यतचित्तात्मा, त्यक्तसर्वपरिग्रहः, शारीरं, केवलं, कर्म, कुर्वन्, अप्नोति, किल्बिषम् ॥ २१ ॥

यदृच्छालाभसन्तुष्टो द्वन्द्वातीतो विमत्सरः ।  समः सिद्धावसिद्धौच कृत्वापि न निबध्यते ॥ २२ ॥
यदृच्छालाभसन्तुष्टः, द्वन्द्वातीतः, विमत्सरः, समः,सिद्धौ, असिद्धौ, च, कृत्वा, अपि, न, निबध्यते ॥ २२ ॥

गतसङ्गस्य मुक्तस्य ज्ञानावस्थितचेतसः ।  यज्ञायाचरतः कर्म समग्रं प्रविलीयते ॥ २३ ॥
गतसङ्गस्य, मुक्तस्य, ज्ञानावस्थितचेतसः, यज्ञाय, आचरतः, कर्म, समग्रं, प्रविलीयते ॥ २३ ॥

ब्रह्मार्पणं ब्रह्म हविर्ब्रह्माग्नौ ब्रह्मणा हुतम् ।  ब्रह्मैव तेन गन्तव्यं ब्रह्मकर्मसमाधिना ॥ २४ ॥
ब्रह्म, अर्पणं, ब्रह्म, हविः, ब्रह्माग्नौ, ब्रह्मणा, हुतम्, ब्रह्म, एव, तेन, गन्तव्यं, ब्रह्मकर्मसमाधिना ॥ २४ ॥

दैवमेवापरे यज्ञं योगिनः पर्युपासते ।  ब्रह्माग्नावपरे यज्ञं यज्ञेनैवोपजुह्वति ॥ २५ ॥
दैवम्, एव, अपरे, यज्ञं, योगिनः, पर्युपासते, ब्रह्माग्नौ, अपरे, यज्ञं, यज्ञेन, एव, उपजुह्वति ॥ २५ ॥

श्रोत्रादीनीन्द्रियाण्यन्ये संयमाग्निषु जुह्वति ।  शब्दादीन्विषयानन्य इन्द्रियाग्निषु जुह्वति ॥ २६ ॥
श्रोत्रादीनि, इन्द्रियाणि, अन्ये, संयमाग्निषु, जुह्वति, शब्दादीन्, विषयान्, अन्ये, इन्द्रियाग्निषु, जुह्वति ॥ २६ ॥

सर्वाणीन्द्रियकर्माणि प्राणकर्माणि चापरे ।  आत्मसंयमयोगाग्नौ जुह्वति ज्ञानदीपिते ॥ २७ ॥
सर्वाणि, इन्द्रियकर्माणि, प्राणकर्माणि, च, अपरे,  आत्मसंयमयोगाग्नौ, जुह्वति, ज्ञानदीपिते ॥ २७ ॥

द्रव्ययज्ञास्तपोयज्ञा योगयज्ञास्तथापरे ।  स्वाध्यायज्ञानयज्ञाश्च यतयः संशितव्रताः ॥ २८ ॥
द्रव्ययज्ञाः, तपोयज्ञाः, योगयज्ञाः, तथा, अपरे, स्वाध्यायज्ञानयज्ञाः, च, यतयः, संशितव्रताः ॥ २८ ॥

अपाने जुह्वति प्राणं प्राणेऽपानं तथापरे ।  प्राणापानगती रुद्ध्वा प्राणायामपरायणाः ॥ २९ ॥
अपाने, जुह्वति, प्राणं, प्राणे, अपानं, तथा, अपरे, प्राणापानगती, रुद्ध्वा, प्राणायामपरायणाः ॥ २९ ॥

अपरे नियताहाराः प्राणान्प्राणेषु जुह्वति ।  सर्वेऽप्येते यज्ञविदो यज्ञक्षपितकल्मषाः ॥ ३० ॥
अपरे, नियताहाराः, प्राणान् , प्राणेषु, जुह्वति, सर्वे, अपि, एते, यज्ञविदः, यज्ञक्षपितकल्मषाः ॥ ३० ॥

यज्ञशिष्टामृतभुजो यान्ति ब्रह्म सनातनम् ।  नायं लोकोऽस्त्ययज्ञस्य कुतोऽन्यः कुरुसत्तम ॥ ३१ ॥
यज्ञशिष्टामृतभुजः, यान्ति, ब्रह्म, सनातनम्, न, अयं, लोकः, अस्ति, अयज्ञस्य, कुतः, अन्यः, कुरुसत्तम ॥ ३१ ॥

एवं बहुविधा यज्ञा वितता ब्रह्मणो मुखे ।  कर्मजान्विद्धि तान्सर्वानेवं ज्ञात्वा विमोक्ष्यसे ॥ ३२ ॥
एवं, बहुविधाः, यज्ञाः, वितताः, ब्रह्मणः, मुखे, कर्मजान्, विद्धि, तान्, सर्वान्, एवं, ज्ञात्वा, विमोक्ष्यसे ॥ ३२ ॥

श्रेयान्द्रव्यमयाद्यज्ञाज्ज्ञानयज्ञः परन्तप ।  सर्वं कर्माखिलं पार्थ ज्ञाने परिसमाप्यते ॥ ३३ ॥
श्रेयान्, द्रव्यमयात्, यज्ञात्, ज्ञानयज्ञः, परन्तप, सर्वं, कर्म, अखिलं, पार्थ, ज्ञाने, परिसमाप्यते ॥ ३३ ॥

तद्विद्धि प्रणिपातेन परिप्रश्नेन सेवया ।  उपदेक्ष्यन्ति ते ज्ञानं ज्ञानिनस्तत्त्वदर्शिनः ॥ ३४ ॥
तत्, विद्धि, प्रणिपातेन, परिप्रश्नेन, सेवया, उपदेक्ष्यन्ति, ते, ज्ञानं, ज्ञानिनः, तत्त्वदर्शिनः ॥ ३४ ॥

यज्ज्ञात्वा न पुनर्मोहमेवं यास्यसि पाण्डव ।  येन भूतान्यशेषेण द्रक्ष्यस्यात्मन्यथो मयि ॥ ३५ ॥
यत्, ज्ञात्वा, न, पुनः, मोहम्, एवं, यास्यसि, पाण्डव, येन, भूतानि, अशेषेण, द्रक्ष्यसि, आत्मनि, अथो, मयि ॥ ३५ ॥

अपि चेदसि पापेभ्यः सर्वेभ्यः पापकृत्तमः ।  सर्वं ज्ञानप्लवेनैव वृजिनं सन्तरिष्यसि ॥ ३६ ॥
अपि, चेत्, असि, पापेभ्यः, सर्वेभ्यः, पापकृत्तमः, सर्वं, ज्ञानप्लवेन, एव, वृजिनं, सन्तरिष्यसि ॥ ३६ ॥

यथैधांसि समिद्धोऽग्निर्भस्मसात्कुरुतेऽर्जुन ।  ज्ञानाग्निः सर्वकर्माणि भस्मसात्कुरुते तथा ॥ ३७ ॥
यथा, एधांसि, समिद्धः, अग्निः, भस्मसात्, कुरुते, अर्जुन,  ज्ञानाग्नि, सर्वकर्माणि, भस्मसात्, कुरुते, तथा ॥ ३७ ॥

न हि ज्ञानेन सदृशं पवित्रमिह विद्यते ।  तत्स्वयं योगसंसिद्धः कालेनात्मनि विन्दति ॥ ३८ ॥
न, हि, ज्ञानेन, सदृशं, पवित्रम्, इह, विद्यते, तत्, स्वयं, योगसंसिद्धः, कालेन, आत्मनि, विन्दति ॥ ३८ ॥

श्रद्धावांल्लभते ज्ञानं तत्परः संयतेन्द्रियः ।  ज्ञानं लब्ध्वा परां शान्तिमचिरेणाधिगच्छति ॥ ३९ ॥
श्रद्धावान्, लभते, ज्ञानं, तत्परः, संयतेन्द्रियः, ज्ञानं, लब्ध्वा, परां, शान्तिम्, अचिरेण, अधिगच्छति ॥ ३९ ॥

अज्ञश्चाश्रद्दधानश्च संशयात्मा विनश्यति ।  नायं लोकोऽस्ति न परो न सुखं संशयात्मनः ॥ ४० ॥
अज्ञः, च, अश्रद्दधानः, च, संशयात्मा, विनश्यति, न, अयं, लोकः, अस्ति, न, परः, न, सुखं, संशयात्मनः ॥ ४० ॥

योगसंन्यस्तकर्माणं ज्ञानसंछिन्नसंशयम् ।  आत्मवन्तं न कर्माणि निबध्नन्ति धनञ्जय ॥ ४१ ॥
योगसंन्यस्तकर्माणं, ज्ञानसंछिन्नसंशयम्, आत्मवन्तं, न, कर्माणि, निबध्नन्ति, धनञ्जय ॥ ४१ ॥

तस्मादज्ञानसंभूतं हृत्स्थं ज्ञानासिनात्मनः ।  छित्त्वैनं संशयं योगमातिष्ठोत्तिष्ठ भारत ॥ ४२ ॥
तस्मात्, अज्ञानसंभूतं, हृत्स्थं, ज्ञानासिना, आत्मनः, छित्ता, एनं, संशयं, योगं, आतिष्ठ, उत्तिष्ठ, भारत ॥ ४२ ॥


संन्यासं कर्मणां कृष्ण पुनर्योगं च शंससि ।  यच्छ्रेय एतयोरेकं तन्मे ब्रूहि सुनिश्चितम् ॥ १ ॥
संन्यासं, कर्मणां, कृष्ण, पुनः, र्योगं, च, शंससि, यत्, श्रेयः, एतयोः, एकं, तत्, मे, ब्रूहि, सुनिश्चितम् ॥ १ ॥

संन्यासः कर्मयोगश्च निःश्रेयसकरावुभौ ।  तयोस्तु कर्मसंन्यासात्कर्मयोगो विशिष्यते ॥ २ ॥
सन्यासः, कर्मयोगः, च, निःश्रेयसकरौ, उभौ, तयोः, तु, कर्मसंन्यसात्, कर्मयोगः, विशिष्यते, ॥ २ ॥  

ज्ञेयः स नित्यसंन्यासी यो न द्वेष्टि न काङ्क्षति ।  निर्द्वन्द्वो हि महाबाहो सुखं बन्धात्प्रमुच्यते ॥ ३ ॥
ज्ञेयः, सः, नित्यसंन्यासी, यः, न, द्वेष्टि, न, कांक्षति, निर्द्वन्द्वः, हि, महाबाहो, सुखं, बन्धात्, प्रमुच्यते ॥ ३ ॥

साङ्‍ख्ययोगौ पृथग्बालाः प्रवदन्ति न पण्डिताः ।  एकमप्यास्थितः सम्यगुभयोर्विन्दते फलम् ॥ ४ ॥
साङ्‍ख्ययोगौ, पृथक्, बालाः, प्रवदन्ति, न, पण्डिताः, एकम्, अपि, आस्थितः, सम्यक्, उभयोः, विन्दते, फलम् ॥ ४ ॥

यत्साङ्‍ख्यैः प्राप्यते स्थानं तद्योगैरपि गम्यते ।  एकं साङ्‍ख्यं च योगं च यः पश्यति स पश्यति ॥ ५ ॥
यत्, साङ्ख्यैः, प्राप्यते, स्थानं, तत्, योगैः, अपि, गम्यते, एकं, साङ्ख्यं, च, योगं, च, यः, पश्यति, सः, पश्यति ॥ ५ ॥

संन्यासस्तु महाबाहो दुःखमाप्तुमयोगतः ।  योगयुक्तो मुनिर्ब्रह्म नचिरेणाधिगच्छति ॥ ६ ॥
संन्यासः, तु, महाबाहो, दुःखम्, आप्तुम्, अयोगतः, योगयुक्तः, मुनिः, ब्रह्म, न, चिरेण, अधिगच्छति ॥ ६ ॥

योगयुक्तो विशुद्धात्मा  विजितात्मा जितेन्द्रियः ।  सर्वभूतात्मभूतात्मा  कुर्वन्नपि न लिप्यते ॥ ७ ॥
योगयुक्तः, विशुद्धात्मा,  विजितात्मा, जितेन्द्रियः, सर्वभूतात्मभूतात्मा,  कुर्वन्, अपि, न, लिप्यते ॥ ७ ॥

नैव किञ्चित्करोमीति  युक्तो मन्येत तत्त्ववित् ।  पश्यञशृण्वन्स्पृशञ्जिघ्र—  न्नश्नन्गच्छन्स्वपञ्श्वसन् ॥ ८ ॥
न, एव, किञ्चित्, करोमि, इति, युक्तः, मन्येत, तत्त्ववित्, पश्यन्, श्रण्वन्, स्पृशन्, जिघ्रन्, अश्नन्, गच्छन्, स्वपन्, श्वसन्  ॥ ८ ॥

प्रलपन् विसृजन्गृह्णन्नुन्मिषन्निमिषन्नपि ।  इन्द्रियाणीन्द्रियार्थेषु वर्तन्त इति धारयन् ॥ ९ ॥
प्रलपन्, विसृजन्, गृह्णन्, उन्मिषन्, निमिषन्, अपि, इन्द्रियाणि, इन्द्रियार्थेषु, वर्तन्ते, इति, धारयन् ॥ ९ ॥ 

ब्रह्मण्याधाय कर्माणि सङ्गं त्यक्त्वा करोति यः ।  लिप्यते न स पापेन पद्मपत्रमिवाम्भसा ॥ १० ॥
ब्रह्मणि, आधाय, कर्माणि, सङ्गं, त्यक्त्वा, करोति, यः, लिप्यते, न, सः, पापेन, पद्मपत्रम्, इव, अम्भसा ॥ १० ॥

कायेन मनसा बुद्ध्या केवलैरिन्द्रियैरपि ।  योगिनः कर्म कुर्वन्ति सङ्गं त्यक्त्वात्मशुद्धये ॥ ११ ॥
कायेन, मनसा, बुद्ध्या, केवलैः, इन्द्रियैः, अपि, योगिनः, कर्म, कुर्वन्ति, सङ्गं, त्यक्त्वा, आत्मशुद्धये ॥ ११ ॥

युक्तः कर्मफलं त्यक्त्वा  शान्तिमाप्नोति नैष्ठिकीम् ।  अयुक्तः कामकारेण   फले सक्तो निबध्यते ॥ १२ ॥
युक्तः, कर्मफलं, त्यक्त्वा,  शान्तिम्, आप्नोति, नैष्ठिकीम्, अयुक्तः, कामकारेण, फले, सक्तः, निबध्यते ॥ १२ ॥

सर्वकर्माणि मनसा संन्यस्यास्ते सुखं वशी ।  नवद्वारे पुरे देही नैव कुर्वन्न कारयन् ॥ १३ ॥
सर्वकर्माणि, मनसा, संन्यस्य, सआ्ते, सुखं, वशी, नवद्वारे, पुरे, देही, न, एव, कुर्वन्, न, कारयन् ॥ १३ ॥

न कर्तृत्वं न कर्माणि लोकस्य सृजति प्रभुः ।  न कर्मफलसंयोगं स्वभावस्तु प्रवर्तते ॥ १४ ॥
न, कर्तृत्वं, न, कर्माणि, लोकस्य, सृजति, प्रभुः, न, कर्मफलसंयोगं, स्वभावः, तु, प्रवर्तते ॥ १४ ॥

नादत्ते कस्यचित्पापं न चैव सुकृतं विभुः ।  अज्ञानेनावृतं ज्ञानं तेन मुह्यन्ति जन्तवः ॥ १५ ॥
न, आदत्ते, कस्यचित्, पापं, न, च, एव, सुकृतं, विभुः, आज्ञानेन, आवृतं, ज्ञानं, तेन, मुह्यन्ति, जन्तवः ॥ १५ ॥

ज्ञानेन तु तदज्ञानं येषां नाशितमात्मनः ।  तेषामादित्यवज्ज्ञानं प्रकाशयति तत्परम् ॥ १६ ॥
ज्ञानेन, तु, तत्, अज्ञानं, येषां, नाशितम्, आत्मनः, तेषाम्, आदित्यवत्, ज्ञानं, प्रकाशयति, तत्परम् ॥ १६ ॥

तद्बुद्ध्यस्तदात्मानस्तन्निष्ठास्तत्परायणाः ।  गच्छन्त्यपुनरावृत्तिं ज्ञाननिर्धूतकल्मषाः ॥ १७ ॥
तद्बुद्ध्यः, तदात्मानः, तन्निष्ठाः, तत्परायणाः, गच्छन्ति, अपुनरावृत्तिं, ज्ञाननिर्धूतकल्मषाः ॥ १७ ॥

विद्याविनयसम्पन्ने ब्राह्मणे गवि हस्तिनि ।  शुनि चैव श्वपाके च पण्डिताः समदर्शिनः ॥ १८ ॥
विद्याविनयसम्पन्ने, ब्राह्मणे, गवि, हस्तिनि, शुनि, च, एव, श्वपाके, च, पण्डिताः, समदर्शिनः ॥ १८ ॥

इहैव तैर्जितः सर्गो येषां साम्ये स्थितं मनः ।  निर्दोषं हि समं ब्रह्म तस्माद्ब्रह्मणि ते स्थिताः ॥ १९ ॥
इह, एव, तैः, जितः, सर्गः, येषां, साम्ये, स्थितं, निर्दोषं, हि, समं, ब्रह्मं, तस्मात्, ब्रह्मणि, ते, स्थिताः ॥ १९ ॥

न प्रहृष्येत्प्रियं प्राप्य नोद्विजेत्प्राप्य चाप्रियम् ।  स्थिरबुद्धिरसंमूढो ब्रह्मविद्ब्रह्मणि स्थितः ॥ २० ॥
न, प्रहृष्येत्, प्रियं, प्राप्य, न, उद्विजेत्, प्राप्य, च, अप्रियं, स्थिरबुद्धिः, असंमूढः, ब्रह्मविद्, ब्रह्मणि, स्थितः ॥ २० ॥

बाह्यस्पर्शेष्वसक्तात्मा  विन्दत्यात्मनि यत्सुखम् ।  स ब्रह्मयोगयुक्तात्मा  सुखमक्षयमश्नुते ॥ २१ ॥
बाह्यस्पर्शेषु, असक्तात्मा,  विन्दति, आत्मनि, यत्, सुखम्, सः, ब्रह्मयोगयुक्तात्मा,  सुखम्, अक्षयम्,अश्नुते ॥ २१ ॥

ये हि संस्पर्शजा भोगा दुःखयोनय एव ते ।  आद्यन्तवन्तः कौन्तेय न तेषु रमते बुधः ॥ २२ ॥
ये, हि, संस्पर्शजाः, भोगाः, दुःखयोनयः, एव, ते, आद्यन्तवन्तः, कौन्तेय, न, तेषु, रमते, बुधः ॥ २२ ॥

शक्नोतीहैव यः सोढुं प्राक्छरीरविमोक्षणात् ।  कामक्रोधोद्भवं वेगं स युक्तः स सुखी नरः ॥ २३ ॥
शक्नोति, इह, एव, यः, सोढुं, प्राक्, शरीरविमोक्षणात्, कामक्रोधोद्भवं, वेगं, सः, युक्तः, सः, सुखी, नरः ॥ २३ ॥

योऽन्तःसुखोऽन्तरारामस्तथान्तर्ज्योतिरेव यः ।  स योगी ब्रह्मनिर्वाणं ब्रह्मभूतोऽधिगच्छति ॥ २४ ॥
यः, अन्तःसुखः, अन्तरारामः, तथा,. अन्तर्ज्योतिः, एव, यः, सः, योगी, ब्रह्मनिर्वाणं, ब्रह्मभूतः, अधिगच्छति ॥ २४ ॥ 

लभन्ते ब्रह्मनिर्वाणमृषयः क्षीणकल्मषाः ।  छिन्नद्वैधा यतात्मानः सर्वभूतहिते रताः ॥ २५ ॥
लभन्ते, ब्रह्मनिर्वाणम्, ऋषयः, क्षीणकल्मषाः, छिन्नद्वैधाः, यतात्मानः, सर्वभूतहिते, रताः ॥ २५ ॥

कामक्रोधवियुक्तानां यतीनां यतचेतसाम् ।  अभितो ब्रह्मनिर्वाणं वर्तते विदितात्मनाम् ॥ २६ ॥
कामक्रोधवियुक्तानां, यतीनां, यतचेतसाम्, अभितः, ब्रह्मनिर्वाणं, वर्तते, विदितात्मनाम् ॥ २६ ॥

स्पर्शान्कृत्वा बहिर्बाह्यांश्चक्षुश्चैवान्तरे भ्रुवोः ।  प्राणापानौ समौ कृत्वा नासाभ्यन्तरचारिणौ ॥ २७ ॥
स्पर्शान्, कृत्वा, बहिः, बाह्यान्, चक्षुः, च, एव, अन्तरे, भ्रुवोः, प्राणापानौ, समौ, कृत्वा, नासाभ्यन्तरचारिणौ ॥ २७ ॥

यतेन्द्रियमनोबुद्धिर्मुनिर्मोक्षपरायणः ।  विगतेच्छाभयक्रोधो यः सदा मुक्त एव सः ॥ २८ ॥
यतेन्द्रियमनोबुद्धिः, मुनिः, मोक्षपरायणः, विगतेच्छाभयक्रोधो, यः, सदा, मुक्तः, एव, सः ॥ २८ ॥

भोक्तारं यज्ञतपसां सर्वलोकमहेश्वरम् ।  सुहृदं सर्वभूतानां ज्ञात्वा मां शान्तिमृच्छति ॥ २९ ॥
भोक्तारं, यज्ञतपसां, सर्वलोकमहेश्वरम्, सुहृदं, सर्वभूतानां, ज्ञात्वा, मां, शान्तिम्, ऋच्छति ॥ २९ ॥


अनाश्रितः कर्मफलं कार्यं कर्म करोति यः ।  स संन्यासी च योगी च न निरग्निर्न चाक्रियः ॥ १ ॥
अनाश्रितः, कर्मफलं, कार्यं, कर्म, करोति, यः, सः, संन्यासी, च, योगी, च, न, निरग्निर्न चाक्रियः ॥ १ ॥

यं संन्यासमिति प्राहुर्योगं तं विद्धि पाण्डव ।  न ह्यसंन्यस्तसङ्कल्पो योगी भवति कश्चन ॥ २ ॥
यं, संन्यासम्, इति, प्राहुः, योगं, तं, विद्धि, पाण्डव, न, हि, असंन्यस्तसङ्कल्पः, योगी, भवति, कश्चन ॥ २ ॥

आरुरुक्षोर्मुनेर्योगं कर्म कारणमुच्यते ।  योगारूढस्य तस्यैव शमः कारणमुच्यते ॥ ३ ॥
आरुरुक्षोः, मुनेः, योगं, कर्म, कारणम्, उच्यते, योगारूढस्य, तस्य, एव, शमः, कारणम्, उच्यते ॥ ३ ॥

यदा हि नेन्द्रियार्थेषु न कर्मस्वनुषज्जते ।  सर्वसङ्कल्पसंन्यासी योगारूढस्तदोच्यते ॥ ४ ॥
यदा, हि, न, इन्द्रियार्थेषु, न, कर्मसु, अनुषज्जते, सर्वसङ्कल्पसंन्यासी, योगारूढः, तदा, उच्यते ॥ ४ ॥

उद्धरेदात्मनात्मानं नात्मानमवसादयेत् ।  आत्मैव ह्यात्मनो बन्धुरात्मैव रिपुरात्मनः ॥ ५ ॥
उद्धरेत्, आत्मना, आत्मानं, न, आत्मानम्, अवसादयेत्, अत्मा, एव, हि, आत्मनः, बन्धुः, आत्मा, एव, रिपुः, आत्मनः ॥ ५ ॥  

बन्धुरात्मात्मनस्तस्य येनात्मैवात्मना जितः ।  अनात्मनस्तु शत्रुत्वे वर्तेतात्मैव शत्रुवत् ॥ ६ ॥
बन्धुः, आत्मा, आत्मनः, तस्य, येन, अत्मा, एव, आत्मना, जितः, अनात्मनः, तु, शत्रुत्वे, वर्तेत, आत्मा, एव, शत्रुवत् ॥ ६ ॥ 

जितात्मनः प्रशान्तस्य परमात्मा समाहितः ।  शीतोष्णसुखदुःखेषु तथा मानापमानयोः ॥ ७ ॥
जितात्मनः, प्रशान्तस्य, परमात्मा, समाहितः, शीतोष्णसुखदुःखेषु, तथा, मानापमानयोः ॥ ७ ॥

ज्ञानविज्ञानतृप्तात्मा कूटस्थो विजितेन्द्रियः ।  युक्त इत्युच्यते योगी समलोष्टाश्मकाञ्चनः ॥ ८ ॥
ज्ञानविज्ञानतृप्तात्मा,  कूटस्थः, विजितेन्द्रियः, युक्तः, इति, उच्यते, योगी, समलोष्टाश्मकाञ्चनः ॥ ८ ॥

सुहृन्मित्रार्युदासीनमध्यस्थद्वेष्यबन्धुषु ।  साधुष्वपि च पापेषु समबुद्धिर्विशिष्यते ॥ ९ ॥
सुहृन्मित्रार्युदासीनमध्यस्थद्वेष्यबन्धुषु, साधुषु, अपि, च, पापेषु, समबुद्धिः, विशिष्यते ॥ ९ ॥

योगी युञ्जीत सततमात्मानं रहसि स्थितः ।  एकाकी यतचित्तात्मा निराशीरपरिग्रहः ॥ १० ॥
योगी, युञ्जीत, सततम्, आत्मानं, रहसि, स्थितः, एकाकी, यतचित्तात्मा, निराशीः, अपरिग्रहः ॥ १० ॥

शुचौ देशे प्रतिष्ठाप्य स्थिरमासनमात्मनः ।  नात्युच्छ्रितं नातिनीचं चैलाजिनकुशोत्तरम् ॥ ११ ॥
शुचौ, देशे, प्रतिष्ठाप्य, स्थिरम्, आसनम्, आत्मनः, न, अत्युच्छ्रितं, न, अतिनीचं, चैलाजिनकुशोत्तरम् ॥ ११ ॥

तत्रैकाग्रं मनः कृत्वा यतचित्तेन्द्रियक्रियः ।  उपविश्यासने युञ्ज्याद्योगमात्मविशुद्धये ॥ १२ ॥
तत्र, एकाग्रं, मनः, कृत्वा, यतचित्तेन्द्रियक्रियः, उपविश्य, आसने, युञ्ज्यात्, योगम्, आत्मविशुद्धये, ॥ १२ ॥ 

समं कायशिरोग्रीवं धारयन्नचलं स्थिरः ।  संप्रेक्ष्य नासिकाग्रं स्वं दिशश्चानवलोकयन् ॥ १३ ॥
समं, कायशिरोग्रीवं, धारयन्, अचलं, स्थिरः, संप्रेक्ष्य, नासिकाग्रं, स्वं, दिशः, च, अनवलोकयन् ॥ १३ ॥ 

प्रशान्तात्मा विगतभीर्ब्रह्मचारिव्रते स्थितः ।  मनः संयम्य मच्चित्तो युक्त आसीत मत्परः ॥ १४ ॥
प्रशान्तात्मा, विगतभीः, ब्रह्मचारिव्रते, स्थितः, मनः, संयम्य, मच्चित्तः, युक्तः, आसीत, मत्परः ॥ १४ ॥

युञ्जन्नेवं सदात्मानं योगी नियतमानसः ।  शान्तिं निर्वाणपरमां मत्संस्थामधिगच्छति ॥ १५ ॥
युञ्जन्, एवं, सदा, आत्मानं, योगी, नियतमानसः, शान्तिं, निर्वाणपरमां, मत्संस्थाम्, अधिगच्छति ॥ १५ ॥  

नात्यश्नतस्तु योगोऽस्ति न चैकान्तमनश्नतः ।  न चातिस्वप्नशीलस्य जाग्रतो नैव चार्जुन ॥ १६ ॥
न, अति, अश्नतः, तु, योगः, अस्ति, न, च, एकान्तम्, अनश्नतः, न, च, अति, स्वप्नशीलस्य, जाग्रतः, न, एव, च, अर्जुन ॥ १६ ॥    

युक्ताहारविहारस्य युक्तचेष्टस्य कर्मसु ।  युक्तस्वप्नावबोधस्य योगो भवति दुःखहा ॥ १७ ॥
युक्ताहारविहारस्य, युक्तचेष्टस्य, कर्मसु, युक्तस्वप्नावबोधस्य, योगः, भवति, दुःखहा ॥ १७ ॥

यदा विनियतं चित्तमात्मन्येवावतिष्ठते ।  निःस्पृहः सर्वकामेभ्यो युक्त इत्युच्यते तदा ॥ १८ ॥
यदा, विनियतं, चित्तम्, आत्मनि, एव, अवतिष्ठते, निःस्पृहः, सर्वकामेभ्यः, युक्तः, इति, उच्यते, तदा ॥ १८ ॥

यदा दीपो निवातस्थो नेङ्गते सोपमा स्मृता ।  योगिनो यतचित्तस्य युञ्जतो योगमात्मनः ॥ १९ ॥
यदा, दीपः, निवातस्थः, न, इङ्गते, सा, उपमा, स्मृता, योगिनः, यतचित्तस्य, युञ्जतः, योगम्, आत्मनः ॥ १९ ॥

यत्रोपरमते चित्तं निरुद्धं योगसेवया ।  यत्र चैवात्मनात्मानं पश्यन्नात्मनि तुष्यति ॥ २० ॥
यत्र, उपरमते, चित्तं, निरुद्धं, योगसेवया, यत्र, च, एव, आत्मना, आत्मानं, पश्यन्, आत्मनि, तुष्यति ॥ २० ॥

सुखमात्यन्तिकं यत्तद्बुद्धिग्राह्यमतीन्द्रियम् ।  वेत्ति यत्र न चैवायं स्थितश्चलति तत्त्वतः ॥ २१ ॥
सुखम्, आत्यन्तिकं, यत्, तत्, बुद्धिग्राह्यम्, अतीन्द्रियं, वेत्ति, यत्र, न, च, एव, अयं, स्थितः, चलति, तत्त्वतः ॥ २१ ॥

यं लब्ध्वा चापरं लाभं मन्यते नाधिकं ततः ।  यस्मिन्स्थितो न दुःखेन गुरुणापि विचाल्यते ॥ २२ ॥
यं, लब्ध्वा, च, अपरं, लाभं, मन्यते, न, अधिकं, ततः, यस्मिन्, स्थितः, न, दुःखेन, गुरुणा, अपि, विचाल्यते ॥ २२ ॥

तं विद्याद्दुःखसंयोगवियोगं योगसंज्ञितम् ।  स निश्चयेन योक्तव्यो योगोऽनिर्विण्णचेतसा ॥ २३ ॥
तं, विद्यात्, दुःखसंयोगवियोगं, योगसंज्ञितम्, सः, निश्चयेन, योक्तव्यः, योगः, अनिर्विण्णचेतसा ॥ २३ ॥

सङ्कल्पप्रभवान्कामांस्त्यक्त्वा सर्वानशेषतः ।  मनसैवेन्द्रियग्रामं विनियम्य समन्ततः ॥ २४ ॥
सङ्कल्पप्रभवान्, कामान्, त्यक्त्वा, सर्वान्, अशेषतः, मनसा, एव, इन्द्रियग्रामं, विनियम्य, समन्ततः ॥ २४ ॥

शनैः शनैरुपरमेद्बुद्ध्या धृतिगृहीतया ।  आत्मसंस्थं मनः कृत्वा न किञ्चिदपि चिन्तयेत् ॥ २५ ॥
शनैः, शनैः, उपरमेत्, बुद्ध्या, धृतिगृहीतया, आत्मसंस्थं, मनः, कृत्वा, न, किञ्चित्, अपि, चिन्तयेत् ॥ २५ ॥

यतो यतो निश्चरति मनश्चञ्चलमस्थिरम् ।  ततस्ततो नियम्यैतदात्मन्येव वशं नयेत् ॥ २६ ॥
यतः, यतः, निश्चरति, मनः, चञ्चलम्, अस्थिरं, ततः, ततः, नियम्य, एतत्, आत्मनि, एव, वशं, नयेत् ॥ २६ ॥

प्रशान्तमनसं ह्येनं योगिनं सुखमुत्तमम् ।  उपैति शान्तरजसं ब्रह्मभूतमकल्मषम् ॥ २७ ॥
प्रशान्तमनसं,  हि, एनं, योगिनं, सुखम्, उत्तमम्, उपैति, शान्तरजसं, ब्रह्मभूतम्, अकल्मषम् ॥ २७ ॥

युञ्जन्नेवं सदात्मानं योगी विगतकल्मषः ।  सुखेन ब्रह्मसंस्पर्शमत्यन्तं सुखमश्नुते ॥ २८ ॥
युञ्जन्, एवं, सदा, आत्मानं, योगी, विगतकल्मषः, सुखेन, ब्रह्मसंस्पर्शम्, अत्यन्तं, सुखम्, अश्नुते ॥ २८ ॥

सर्वभूतस्थमात्मानं सर्वभूतानि चात्मनि ।  ईक्षते योगयुक्तात्मा सर्वत्र समदर्शनः ॥ २९ ॥
सर्वभूतस्थम्, आात्मानं, सर्वभूतानि, च, आत्मनि, ईक्षते, योगयुक्तात्मा, सर्वत्र, समदर्शनः ॥ २९ ॥

यो मां पश्यति सर्वत्र सर्वं च मयि पश्यति ।  तस्याहं न प्रणश्यामि स च मे न प्रणश्यति ॥ ३० ॥
यः, मां, पश्यति, सर्वत्र, सर्वं, च, मयि, पश्यति, तस्य, अहं, न, प्रणश्यामि, सः, च, मे, न, प्रणश्यति ॥ ३० ॥

सर्वभूतस्थितं यो मां भजत्येकत्वमास्थितः ।  सर्वथा वर्तमानोऽपि स योगी मयि वर्तते ॥ ३१ ॥
सर्वभूतस्थितं, यः, मां, भजति, एकत्वम्, आस्थितः, सर्वथा, वर्तमानः, अपि, सः, योगी, मयि, वर्तते ॥ ३१ ॥

आत्मौपम्येन सर्वत्र समं पश्यति योऽर्जुन ।  सुखं वा यदि वा दुःखं स योगी परमो मतः ॥ ३२ ॥
आत्मौपम्येन, सर्वत्र, समं, पश्यति, यः, अर्जुन, सुखं, वा, यदि, वा, दुःखं, सः, योगी, परमः, मतः ॥ ३२ ॥

योऽयं योगस्त्वया प्रोक्तः   साम्येन मधुसूदन ।  एतस्याहं न पश्यामि  चञ्चलत्वात्स्थितिं स्थिराम् ॥ ३३ ॥
यः, अयं, योगः, त्वया, प्रोक्तः, साम्येन, मधुसूदन, एतस्य, अहं, न, पश्यामि, चञ्चलत्वात्, स्थितिं, स्थिराम् ॥ ३३ ॥

चञ्चलं हि मनः कृष्ण प्रमाथि बलवद्दृढम् ।  तस्याहं निग्रहं मन्ये वायोरिव सुदुष्करम् ॥ ३४ ॥
चञ्चलं, हि, मनः, कृष्ण, प्रमाथि, बलवत्, दृढं, तस्य, अहं, निग्रहं, मन्ये, वायोः, इव, सुदुष्करम् ॥ ३४ ॥

असंशयं महाबाहो मनो दुर्निग्रहं चलम् ।  अभ्यासेन तु कौन्तेय वैराग्येण च गृह्यते ॥ ३५ ॥
असंशयं, महाबाहो, मनः, दुर्निग्रहं, चलम्, अभ्यासेन, तु, कौन्तेय, वैराग्येण, च, गृह्यते ॥ ३५ ॥

असंयतात्मना योगो दुष्प्राप इति मे मतिः ।  वश्यात्मना तु यतता शक्योऽवाप्तुमुपायतः ॥ ३६ ॥
असंयतात्मना, योगः, दुष्प्रापः, इति, मे, मतिः, वश्यात्मना, तु, यतता, शक्यः, अवाप्तुम्, उपायतः ॥ ३६ ॥

अयतिः श्रद्धयोपेतो योगाच्चलितमानसः ।  अप्राप्य योगसंसिद्धिं कां गतिं कृष्ण गच्छति ॥ ३७ ॥
अयतिः, श्रद्धया, उपेतः, योगात्, चलितमानसः, अप्राप्य, योगसंसिद्धिं, कां, गतिं, कृष्ण, गच्छति ॥ ३७ ॥

कच्चिन्नोभयविभ्रष्टश्छिन्नाभ्रमिव नश्यति ।  अप्रतिष्ठो महाबाहो विमूढो ब्रह्मणः पथि ॥ ३८ ॥
कच्चित्, न, उभयविभ्रष्टः, छिन्नाभ्रम्, इव, नश्यति, अप्रतिष्ठः, महाबाहो, विमूढः, ब्रह्मणः, पथि ॥ ३८ ॥

एतन्मे संशयं कृष्ण च्छेत्तुमर्हस्यशेषतः ।  त्वदन्यः संशयस्यास्य च्छेत्ता न ह्युपपद्यते ॥ ३९ ॥
एतत्, मे, संशयं, कृष्ण, च्छेत्तुम्, अर्हसि, अशेषतः, त्वदन्यः, संशयस्य, अस्य, च्छेत्ता, न, हि, उपपद्यते ॥ ३९ ॥

पार्थ नैवेह नामुत्र विनाशस्तस्य विद्यते ।  न हि कल्याणकृत्कश्चिद्दुर्गतिं तात गच्छति ॥ ४० ॥
पार्थ, न, एव, इह, न, अमुत्र, विनाशः, तस्य, विद्यते, न, हि, कल्याणकृत्, कश्चित्, दुर्गतिं, तात, गच्छति ॥ ४० ॥

प्राप्य पुण्यकृतां लोकानुषित्वा शाश्वतीः समाः ।  शुचीनां श्रीमतां गेहे योगभ्रष्टोऽभिजायते ॥ ४१ ॥
प्राप्य, पुण्यकृतां, लोकान्, उषित्वा, शाश्वतीः, समाः, शुचीनां, श्रीमतां, गेहे, योगभ्रष्टः, अभिजायते ॥ ४१ ॥

अथवा योगिनामेव कुले भवति धीमताम् ।  एतद्धि दुर्लभतरं लोके जन्म यदीदृशम् ॥ ४२ ॥
अथवा, योगिनाम्, एव, कुले, भवति, धीमताम्, एतत्, हि, दुर्लभतरं, लोके, जन्म, यत्, ईदृशम् ॥ ४२ ॥

तत्र तं बुद्धिसंयोगं लभते पौर्वदेहिकम् ।  यतते च ततो भूयः संसिद्धौ कुरुनन्दन ॥ ४३ ॥
तत्र, तं, बुद्धिसंयोगं, लभते, पौर्वदेहिकम्, यतते, च, ततः, भूयः, संसिद्धौ, कुरुनन्दन ॥ ४३ ॥

पूर्वाभ्यासेन तेनैव ह्रियते ह्यवशोऽपि सः ।  जिज्ञासुरपि योगस्य शब्दब्रह्मातिवर्तते ॥ ४४ ॥
पूर्वाभ्यासेन, तेन, एव, ह्रियते, हि, अवशः, अपि, सः, जिज्ञासुः, अपि, योगस्य, शब्दब्रह्म, अतिवर्तते ॥ ४४ ॥

प्रयत्नाद्यतमानस्तु योगी संशुद्धकिल्बिषः ।  अनेकजन्मसंसिद्धस्ततो याति परां गतिम् ॥ ४५ ॥
प्रयत्नात्, यतमानः, तु, योगी, संशुद्धकिल्बिषः, अनेकजन्मसंसिद्धः, ततः, याति, परां, गतिम् ॥ ४५ ॥

तपस्विभ्योऽधिको योगी  ज्ञानिभ्योऽपि मतोऽधिकः ।  कर्मिभ्यश्चाधिको योगी   तस्माद्योगी भवार्जुन ॥ ४६ ॥
तपस्विभ्यः, अधिकः, योगी,  ज्ञानिभ्यः, अपि, मतः, अधिकः, कर्मिभ्यः, च, अधिकः, योगी, तस्मात्, योगी, भव, अर्जुन ॥ ४६ ॥

योगिनामपि सर्वेषां मद्गतेनान्तरात्मना ।  श्रद्धावान्भजते यो मां स मे युक्ततमो मतः ॥ ४७ ॥
योगिनाम्, अपि, सर्वेषां, मद्गतेन, अन्तरात्मना, श्रद्धावान्, भजते, यः, मां, सः, मे, युक्ततमः, मतः ॥ ४७ ॥


मय्यासक्तमनाः पार्थ योगं युञ्जन्मदाश्रयः ।  असंशयं समग्रं मां यथा ज्ञास्यसि तच्छृणु ॥ १ ॥
मयि, आसक्तमनाः, पार्थ, योगं, युञ्जन्, मदाश्रयः, असंशयं, समग्रं, मां, यथा, ज्ञास्यसि, तत्, शृणु ॥ १ ॥

ज्ञानं तेऽहं सविज्ञानमिदं वक्ष्याम्यशेषतः ।  यज्ज्ञात्वा नेह भूयोऽन्यज्ज्ञातव्यमवशिष्यते ॥ २ ॥
ज्ञानं, ते, अहं, सविज्ञानम्, इदं, वक्ष्यामि, अशेषतः, यत्, ज्ञात्वा, न, इह, भूयः, अन्यत्, ज्ञातव्यम्, अवशिष्यते ॥ २ ॥

मनुष्याणां सहस्रेषु कश्चिद्यतति सिद्धये ।  यततामपि सिद्धानां कश्चिन्मां वेत्ति तत्त्वतः ॥ ३ ॥
मनुष्याणां, सहस्रेषु, कश्चित्, यतति, सिद्धये, यततां, अपि, सिद्धानां, कश्चित्, मां, वेत्ति, तत्त्वतः ॥ ३ ॥

भूमिरापोऽनलो वायुः खं मनो बुद्धिरेव च ।  अहङ्कार इतीयं मे भिन्ना प्रकृतिरष्टधा ॥ ४ ॥
भूमिः, आपः, अनलः, वायुः, खं, मनः, बुद्धिः, एव, च, अहङ्कारः, इति, इयं, मे, भिन्ना, प्रकृतिः, अष्टधा ॥ ४ ॥

अपरेयमितस्त्वन्यां प्रकृतिं विद्धि मे पराम् ।  जीवभूतां महाबाहो ययेदं धार्यते जगत् ॥ ५ ॥
अपरा, इयम्, इतः, तु, अन्यां, प्रकृतिं, विद्धि, मे, परां, जीवभूतां, महाबाहो, यया, इदं, धार्यते, जगत् ॥ ५ ॥

एतद्योनीनि भूतानि सर्वाणीत्युपधारय ।  अहं कृत्स्नस्य जगतः प्रभवः प्रलयस्तथा ॥ ६ ॥
एअतत्, योनीनि, भूतानि, सर्वाणि, ९इति, उपधारय, अहं, कृत्स्नस्य, जगतः, प्रभवः, प्रलयः, तथा ॥ ६ ॥

मत्तः परतरं नान्यत्किंचिदस्ति धनञ्जय ।  मयि सर्वमिदं प्रोतं सूत्रे मणिगणा इव ॥ ७ ॥
मत्तः, परतरं, न, अन्यत्, किंचित्, अस्ति, धनञ्जय, मयि, सर्वम्, इदं, प्रोतं, सूत्रे, मणिगणाः, इव ॥ ७ ॥

रसोऽहमप्सु कौन्तेय प्रभास्मि शशिसूर्ययोः ।  प्रणवः सर्ववेदेषु शब्दः खे पौरुषं नृषु ॥ ८ ॥
रसः, अहम्, अप्सु, कौन्तेय, प्रभा, अस्मि, शशिसूर्ययोः, प्रणवः, सर्ववेदेषु, शब्दः, खे, पौरुषं, नृषु ॥ ८ ॥

पुण्यो गन्धः पृथिव्यां च   तेजश्चास्मि विभावसौ ।  जीवनं सर्वभूतेषु  तपश्चास्मि तपस्विषु ॥ ९ ॥
पुण्यः, गन्धः, पृथिव्यां, च, तेजः, च, अस्मि, विभावसौ, जीवनं, सर्वभूतेषु, तपः, च, अस्मि, तपस्विषु ॥ ९ ॥

बीजं मां सर्वभूतानां विद्धि पार्थ सनातनम् ।  बुद्धिर्बुद्धिमतामस्मि तेजस्तेजस्विनामहम् ॥ १० ॥
बीजं, मां, सर्वभूतानां, विद्धि, पार्थ, सनातनम्, बुद्धिः, बुद्धिमताम्, अस्मि, तेजः, तेजस्विनाम्, अहम् ॥ १० ॥

बलं बलवतां चाहं कामरागविवर्जितम् ।  धर्माविरुद्धो भूतेषु कामोऽस्मि भरतर्षभ ॥ ११ ॥
बलं, बलवतां, च, अहं, कामरागविवर्जितं, धर्माविरुद्धः, भूतेषु, कामः, अस्मि, भरतर्षभ ॥ ११ ॥

ये चैव सात्त्विका भावा राजसास्तमसाश्च ये ।  मत्त एवेति तान्विद्धि न त्वहं तेषु ते मयि ॥ १२ ॥
ये, च, एव, सात्त्विकाः, भावाः, राजसाः, तमसाः, च, ये, मत्तः, एव, इति, तान्, विद्धि, न, तु, अहं, तेषु, ते, मयि ॥ १२ ॥

त्रिभिर्गुणमयैर्भावैरेभिः सर्वमिदं जगत् ।  मोहितं नाभिजानाति मामेभ्यः परमव्ययम् ॥ १३ ॥
त्रिभिः, गुणमयैः, भावैः, एभिः, सर्वम्, इदं, जगत्, मोहितं, न, अभिजानाति, माम्, एभ्यः, परम्, अव्ययम्  ॥ १३ ॥

दैवी ह्येषा गुणमयी मम माया दुरत्यया ।  मामेव ये प्रपद्यन्ते मायामेतां तरन्ति ते ॥ १४ ॥
दैवी, हि, एषा, गुणमयी, मम, माया, दुरत्यया, माम्, एव, प्रपद्यन्ते, मायाम्, एतां, तरन्ति ते ॥ १४ ॥ 

न मां दुष्कृतिनो मूढाः प्रपद्यन्ते नराधमाः ।  माययापहृतज्ञाना आसुरं भावमाश्रिताः ॥ १५ ॥
न, मां, दुष्कृतिनः, मूढाः, प्रपद्यन्ते, नराधमाः, मायया, अपहृतज्ञानाः, आसुरं, भावं, आश्रिताः ॥ १५ ॥

चतुर्विधा भजन्ते मां जनाः सुकृतिनोऽर्जुन ।  आर्तो जिज्ञासुरर्थार्थी ज्ञानी च भरतर्षभ ॥ १६ ॥
चतुर्विधाः, भजन्ते, मां, जनाः, सुकृतिनः, अर्जुन, आर्तः, जिज्ञासुः, अर्थार्थी, ज्ञानी, च, भरतर्षभ ॥ १६ ॥

तेषां ज्ञानी नित्ययुक्त एकभक्तिर्विशिष्यते ।  प्रियो हि ज्ञानिनोऽत्यर्थमहं स च मम प्रियः ॥ १७ ॥
तेषां, ज्ञानी, नित्ययुक्तः, एकभक्तिः, विशिष्यते, प्रियः, हि, ज्ञानिनः, अत्यर्थम्, अहं, सः, च, मम, प्रियः ॥ १७ ॥

उदाराः सर्व एवैते  ज्ञानी त्वात्मैव मे मतम् ।  आस्थितः स हि युक्तात्मा  मामेवानुत्तमां गतिम् ॥ १८ ॥
उदाराः, सर्वे, एव, एते, ज्ञानी, तु, आत्मा, एव्, मे, मतम्, आस्थितः, सः, हि, युक्तात्मा, माम्, एव, अनुत्तमां, गतिम् ॥ १८ ॥

बहूनां जन्मनामन्ते ज्ञानवान्मां प्रपद्यते ।  वासुदेवः सर्वमिति स महात्मा सुदुर्लभः ॥ १९ ॥
बहूनां, जन्मनाम्, अन्ते, ज्ञानवान्, मां, प्रपद्यते, वासुदेवः, सर्वम्, इति, सः, महात्मा, सुदुर्लभः ॥ १९ ॥

कामैस्तैस्तैर्हृतज्ञानाः प्रपद्यन्तेऽन्यदेवताः ।  तं तं नियममास्थाय प्रकृत्या नियताः स्वया ॥ २० ॥
कामैः, तैः, तैः, हृतज्ञानाः, प्रपद्यन्ते, अन्यदेवताः, तं, तं, नियमम्, आस्थाय, प्रकृत्या, नियताः, स्वया ॥ २० ॥

यो यो यां यां तनुं भक्तः श्रद्धयार्चितुमिच्छति ।  तस्य तस्याचलां श्रद्धां तामेव विदधाम्यहम् ॥ २१ ॥
यः, यः, यां, यां, तनुं, भक्तः, श्रद्धया, अर्चितुम्, इच्छति, तस्य, तस्य, अचलां, श्रद्धां, ताम्, एव, विदधामि, अहम् ॥ २१ ॥ 

स तया श्रद्धया युक्तस्तस्याराधनमीहते ।  लभते च ततः कामान्मयैव विहितान्हि तान् ॥ २२ ॥
सः, तया, श्रद्धया, युक्तः, तस्याः, अराधनम्, ईहते, लभते, च, ततः, कामान्, मया, एव, विहितान्, हि, तान् ॥ २२ ॥

अन्तवत्तु फलं तेषां  तद्भवत्यल्पमेधसाम् ।  देवान्देवयजो यान्ति   मद्भक्ता यान्ति मामपि ॥ २३ ॥
अन्तवत्, तु, फलं, तेषां, तत्, भवति, अल्पमेधसाम्, देवान्, देवयजः, यान्ति, मद्भक्ताः, यान्ति, माम्, अपि ॥ २३ ॥ 

अव्यक्तं व्यक्तिमापन्नं मन्यन्ते मामबुद्धयः ।  परं भावमजानन्तो ममाव्ययमनुत्तमम् ॥ २४ ॥
अव्यक्तं, व्यक्तिम्, आपन्नं, मन्यन्ते, मां, अबुद्धयः, परं, भावम्, अजानन्तः, मम, अव्ययम्, अनुत्तमम् ॥ २४ ॥

नाहं प्रकाशः सर्वस्य योगमायासमावृतः ।  मूढोऽयं नाभिजानाति लोको मामजमव्ययम् ॥ २५ ॥
न, अहं, प्रकाशः, सर्वस्य, योगमायासमावृतः, मूढः, अयं, न, अभिजानाति, लोकः, माम्, अजम्, अव्ययम् ॥ २५ ॥ 

वेदाहं समतीतानि वर्तमानानि चार्जुन ।  भविष्याणि च भूतानि मां तु वेद न कश्चन ॥ २६ ॥
वेद, अहं, समतीतानि, वर्तमानानि, च, अर्जुन, भविष्याणि, च, भूतानि, मां, तु, वेद, न, कश्चन ॥ २६ ॥

इच्छाद्वेषसमुत्थेन द्वन्द्वमोहेन भारत ।  सर्वभूतानि संमोहं सर्गे यान्ति परन्तप ॥ २७ ॥
इच्छाद्वेषसमुत्थेन, द्वन्द्वमोहेन, भारत, सर्वभूतानि, संमोहं, सर्गे, यान्ति, परन्तप ॥ २७ ॥

येषां त्वन्तगतं पापं  जनानां पुण्यकर्मणाम् ।  ते द्वन्द्वमोहनिर्मुक्ता   भजन्ते मां दृढव्रताः ॥ २८ ॥
येषां, तु, अन्तगतं, पापं,  जनानां, पुण्यकर्मणाम्, ते, द्वन्द्वमोहनिर्मुक्ताः, भजन्ते, मां, दृढव्रताः ॥ २८ ॥

जरामरणमोक्षाय   मामाश्रित्य यतन्ति ये ।  ते ब्रह्म तद्विदुः कृत्स्नमध्यात्मं कर्म चाखिलम् ॥ २९ ॥
जरामरणमोक्षाय, माम्, आश्रित्य, यतन्ति, ये, ते, ब्रह्म, तत्, विदुः, कृत्स्नं, अध्यात्मं, कर्म, च, अखिलम् ॥ २९ ॥

साधिभूताधिदैवं मां साधियज्ञं च ये विदुः ।  प्रयाणकालेऽपि च मां ते विदुर्युक्तचेतसः ॥ ३० ॥
साधिभूताधिदैवं, मां, साधियज्ञं, च, ये, विदुः, प्रयाणकाले, अपि, च, मां, ते, विदुः, युक्तचेतसः ॥ ३० ॥


किं तद्ब्रह्म किमध्यात्मं कि कर्म पुरुषोत्तम ।  अधिभूतं च किं प्रोक्तमधिदैवं किमुच्यते ॥ १ ॥
किं, तत्, ब्रह्म, किम्, अध्यात्मं, किं, कर्म, पुरुषोत्तम, अधिभूतं, च, किं, प्रोक्तम्, अधिदैवं, किम्, उच्यते ॥ १ ॥

अधियज्ञः कथं कोऽत्र देहेऽस्मिन्मधुसूदन ।  प्रयाणकाले च कथं ज्ञेयोऽसि नियतात्मभिः ॥ २ ॥
अधियज्ञः, कथं, कः, अत्र, देहे, अस्मिन्, मधुसूदन, प्रयाणकाले, च, कथं, ज्ञेयः, असि, नियतात्मभिः ॥ २ ॥

अक्षरं ब्रह्म परमं स्वभावोऽध्यात्ममुच्यते ।  भूतभावोद्भवकरो विसर्गः कर्मसंज्ञितः ॥ ३ ॥
अक्षरं, ब्रह्म, परमं, स्वभावः, अध्यात्मम्, उच्यते, भूतभावोद्भवकरः, विसर्गः, कर्मसंज्ञितः ॥ ३ ॥

अधिभूतं क्षरो भावः पुरुषश्चाधिदैवतम् ।  अधियज्ञोऽहमेवात्र देहे देहभृतां वर ॥ ४ ॥
अधिभूतं, क्षरः, भावः, पुरुषः, च, अधिदैवतम्, अधियज्ञः, अहम्, एव, अत्र, देहे, देहभृतां, वर ॥ ४ ॥

अन्तकाले च मामेव स्मरन्मुक्त्वा कलेबरम् ।  यः प्रयाति स मद्भावं याति नास्त्यत्र संशयः ॥ ५ ॥
अन्तकाले, च, माम्, एव, स्मरन्, मुक्त्वा, कलेबरं, यः, प्रयाति, सः, मद्भावं, याति, न, अस्ति, अत्र, संशयः ॥ ५ ॥

यं यं वापि स्मरन्भावं त्यजत्यन्ते कलेबरम् ।  तं तमेवैति कौन्तेय सदा तद्भावभावितः ॥ ६ ॥
यं, यं, वा, अपि, स्मरन्, भावं, त्यजति, अन्ते, कलेबरं, तं, तम्, एव, एति, कौन्तेय, सदा, तद्भावभावितः ॥ ६ ॥

तस्मात्सर्वेषु कालेषु मामनुस्मर युध्य च ।  मय्यर्पितमनोबुद्धिर्मामेवैष्यस्यसंशयः ॥ ७ ॥
तस्मात्, सर्वेषु, कालेषु, माम्, अनुस्मर, युध्य, च, मयि, अर्पितमनोबुद्धिः, माम्, एव, एष्यसि, असंशयम् ॥ ७ ॥ 

अभ्यासयोगयुक्तेन चेतसा नान्यगामिना ।  परमं पुरुषं दिव्यं याति पार्थानुचिन्तयन् ॥ ८ ॥
अभ्यासयोगयुक्तेन, चेतसा, न, अन्यगामिना, परमं, पुरुषं, दिव्यं, याति, पार्थ, अनुचिन्तयन् ॥ ८ ॥

कविं पुराणमनुशासितारमणोरणीयांसमनुस्मरेद्यः ।  सर्वस्य धातारमचिन्त्यरूपमादित्यवर्णं तमसः परस्तात् ॥ ९ ॥
कविं, पुराणम्, अनुशसितारम्, अणोः, अणीयांसम्, अनुस्मरेत्, यः, सर्वस्य, धातारम्, अचिन्त्यरूपम्, आदित्यवर्णं, तमसः, परस्तात् ॥ ९ ॥

प्रयाणकाले मनसाचलेन   भक्त्या युक्तो योगबलेन चैव ।  भ्रुवोर्मध्ये प्राणमावेश्य सम्यक्स तं परं पुरुषमुपैति दिव्यम् ॥ १० ॥
प्रयाणकाले, मनसा, अचलेन, भक्त्या, युक्तः, योगबलेन, च, एव, भ्रुवोः, मध्ये, प्राणम्, आवेश्य, सम्यक्, सः, तं, परं, पुरुषम्, उपैति, दिव्यम् ॥ १० ॥

यदक्षरं वेदविदो वदन्ति  विशन्ति यद्यतयो वीतरागाः ।  यदिच्छन्तो ब्रह्मचर्यं चरन्ति  तत्ते पदं सङ्ग्रहेण प्रवक्ष्ये ॥ ११ ॥
यत्, अक्षरं, वेदविदः, वदन्ति, विशन्ति, यत्, यतयः, वीतरागाः, यत्, इच्छन्तः, ब्रह्मचर्यं, चरन्ति, तत्, ते, पदं, सङ्ग्रहेण, प्रवक्ष्ये ॥ ११ ॥ 

सर्वद्वाराणि संयम्य  मनो हृदि निरुध्य च ।  मूर्ध्न्याधायात्मनः प्राण—  मास्थितो योगधारणाम् ॥ १२ ॥
सर्वद्वाराणि, संयम्य, मनः, हृदि, निरुध्य, च, मूर्ध्नि, आधाय, आत्मनः, प्राणम्, आस्थितः, योगधारणाम् ॥ १२ ॥

ओमित्येकाक्षरं ब्रह्म  व्याहरन्मामनुस्मरन् ।  यः प्रयाति त्यजन्देहं  स याति परमां गतिम् ॥ १३ ॥
ओम्, इति, एकाक्षरं, ब्रह्म, व्याहरन्, माम्, अनुस्मरन्, यः, प्रयाति, त्यजन्, देहं, सः, याति, परमां, गतिम् ॥ १३ ॥  

अनन्यचेताः सततं यो मां स्मरति नित्यशः ।  तस्याहं सुलभः पार्थ नित्ययुक्तस्य योगिनः ॥ १४ ॥
अनन्यचेताः, सततं, यः, मां, स्मरति, नित्यशः, तस्य, अहं, सुलभः, पार्थ, नित्ययुक्तस्य, योगिनः ॥ १४ ॥

मामुपेत्य पुनर्जन्म दुःखालयमशाश्वतम् ।  नाप्नुवन्ति महात्मानः संसिद्धिं परमां गताः ॥ १५ ॥
माम्, उपेत्य, पुनः, जन्म, दुःखालयम्, अशाश्वतं, न, आप्नुवन्ति, महात्मानः, संसिद्धिं, परमां, गताः ॥ १५ ॥

आब्रह्मभुवनाल्लोकाः पुनरावर्तिनोऽर्जुन ।  मामुपेत्य तु कौन्तेय पुनर्जन्म न विद्यते ॥ १६ ॥
आब्रह्मभुवनात्, लोकाः, पुनरावर्तिनः, अर्जुन, माम्, उपेत्य, तु, कौन्तेय, पुनर्जन्म, न, विद्यते ॥ १६ ॥

सहस्रयुगपर्यन्तमहर्यद्ब्रह्मणो विदुः ।  रात्रिं युगसहस्रान्तां तेऽहोरात्रविदो जनाः ॥ १७ ॥
सहस्रयुगपर्यन्तम्, अहः, यत्, ब्रह्मणः, विदुः, रात्रिं, युगसहस्रान्तां, ते, अहोरात्रविदः, जनाः ॥ १७ ॥

अव्यक्ताद्व्यक्तयः सर्वाः प्रभवन्त्यहरागमे ।  रात्र्यागमे प्रलीयन्ते तत्रैवाव्यक्तसंज्ञके ॥ १८ ॥
अव्यक्तात्, व्यक्तयः, सर्वाः, प्रभवन्ति, अहरागमे, रात्र्यागमे, प्रलीयन्ते, तत्र, एव, अव्यक्तसंज्ञके ॥ १८ ॥

भूतग्रामः स एवायं भूत्वा भूत्वा प्रलीयते ।  रात्र्यागमेऽवशः पार्थ प्रभवत्यहरागमे ॥ १९ ॥
भूतग्रामः, सः, एव, अयं, भूत्वा, भूत्वा, प्रलीयते, रात्र्यागमे, अवशः, पार्थ, प्रभवति, अहरागमे ॥ १९ ॥

परस्तस्मात्तु भावोऽन्योऽव्यक्तोऽव्यक्तात्सनातनः ।  यः स सर्वेषु भूतेषु नश्यत्सु न विनश्यति ॥ २० ॥
परतः, तस्मात्, तु, भावः, अन्यः, अव्यक्तः, अव्यक्तात्, सनातनः, यः, सः, सर्वेषु, भूतेषु, नश्यत्सु, न, विनश्यति ॥ २० ॥

अव्यक्तोऽक्षर इत्युक्तस्तमाहुः परमां गतिम् ।  यं प्राप्य न निवर्तन्ते तद्धाम परमं मम ॥ २१ ॥
अव्यक्तः, अक्षरः, इति, उक्तः, तम्, आहुः, परमां, गतिं, यं, प्राप्य, न, निवर्तन्ते, तं, धाम, परमं, मम ॥ २१ ॥ 

पुरुषः स परः पार्थ भक्त्या लभ्यस्त्वनन्यया ।  यस्यान्तःस्थानि भूतानि येन सर्वमिदं ततम् ॥ २२ ॥
पुरुषः, सः, परः, पार्थ, भक्त्या, लभ्यः, तु, अनन्यया, यस्य, अन्तःस्थानि, भूतानि, येन, सर्वम्, इदं, ततम् ॥ २२ ॥

यत्र काले त्वनावृत्तिमावृत्तिं चैव योगिनः ।  प्रयाता यान्ति तं कालं वक्ष्यामि भरतर्षभ ॥ २३ ॥
यत्र, काले, तु, अनावृत्तिम्, आवृत्तिं, च, एव, योगिनः, प्रयाताः, यान्ति, तं, कालं, वक्ष्यामि, भरतर्षभ ॥ २३ ॥

अग्निर्ज्योतिरहः शुक्लः षण्मासा उत्तरायणम् ।  तत्र प्रयाता गच्छन्ति ब्रह्म ब्रह्मविदो जनाः ॥ २४ ॥
अग्निः, ज्योतिः, अहः, शुक्लः, षण्मासाः, उत्तरायणं, तत्र, प्रयाताः, गच्छन्ति, ब्रह्म, ब्रह्मविदः, जनाः ॥ २४ ॥

धूमो रात्रिस्तथा कृष्णः   षण्मासा दक्षिणायनम् । तत्र चान्द्रमसं ज्योतिर्योगी प्राप्य निवर्तते ॥ २५ ॥
धूमः, रात्रिः, तथा, कृष्णः, षण्मासाः, दक्षिणायनं, तत्र, चान्द्रमसं, ज्योतिः, योगी, प्राप्य, निवर्तते ॥ २५ ॥

शुक्लकृष्णे गती ह्येते जगतः शाश्वते मते ।  एकया यात्यनावृत्तिमन्ययावर्तते पुनः ॥ २६ ॥
शुक्लकृष्णे, गती, हि, एते, जगतः, शाश्वते, मते, एकया, याति, अनावृत्तिम्, अन्यया, आवर्तते, पुनः ॥ २६ ॥

नैते सृती पार्थ जानन्योगी मुह्यति कश्चन ।  तस्मात्सर्वेषु कालेषु योगयुक्तो भवार्जुन ॥ २७ ॥
न, एते, सृती, पार्थ, जानन्, योगी, मुह्यति, कश्चन, तस्मात्, सर्वेषु, कालेषु, योगयुक्तः, भव, अर्जुन ॥ २७ ॥ 

वेदेषु यज्ञेषु तपःसु चैव  दानेषु यत्पुण्यफलं प्रदिष्टम् ।  अत्येति तत्सर्वमिदं विदित्वा  योगी परं स्थानमुपैति चाद्यम् ॥ २८ ॥
वेदेषु, यज्ञेषु, तपःसु, च, एव,  दानेषु, यत्, पुण्यफलं, प्रदिष्टम्, अत्येति, तत्, सर्वम्, इदं, विदित्वा, योगी, परं, स्थानम्, उपैति, च, आद्यम् ॥ २८ ॥


इदं तु ते गुह्यतमं  प्रवक्ष्याम्यनसूयवे ।  ज्ञानं विज्ञानसहितं  यज्ज्ञात्वा मोक्ष्यसेऽशुभात् ॥ १ ॥
इदं, तु, ते, गुह्यतमं, प्रवक्ष्यामि, अनसूयवे, ज्ञानं, विज्ञानसहितं, यत्, ज्ञात्वा, मोक्ष्यसे, अशुभात् ॥ १ ॥ 

राजविद्या राजगुह्यं पवित्रमिदमुत्तमम् ।  प्रत्यक्षावगमं धर्म्यं सुसुखं कर्तुमव्ययम् ॥ २ ॥
राजविद्या, राजगुह्यं, पवित्रम्, इदम्, उत्तमम्, प्रत्यक्षावगमं, धर्म्यं, सुसुखं, कर्तुम्, अव्ययम् ॥ २ ॥

अश्रद्दधानाः पुरुषा धर्मस्यास्य परन्तप ।  अप्राप्य मां निवर्तन्ते मृत्युसंसारवर्त्मनि ॥ ३ ॥
अश्रद्दधानाः, पुरुषाः, धर्मस्य, अस्य, परन्तप, अप्राप्य, मां, निवर्तन्ते, मृत्युसंसारवर्त्मनि ॥ ३ ॥

मया ततमिदं सर्वं जगतदव्यक्तमूर्तिना ।  मत्स्थानि सर्वभूतानि न चाहं तेष्ववस्थितः ॥ ४ ॥
मया, ततम्, इदं, सर्वं, जगत्, अव्यक्तमूर्तिना, मत्स्थानि, सर्वभूतानि, न, च, अहं, तेषु, अवस्थितः ॥ ४ ॥

न च मत्स्थानि भूतानि पश्य मे योगमैश्वरम् ।  भूतभृन्न च भूतस्थो ममात्मा भूतभावनः ॥ ५ ॥
न, च, मत्स्थानि, भूतानि, पश्य, मे, योगम्, ऐश्वरम्, भूतभृत्, न, च, भूतस्थः, मम, आत्मा, भूतभावनः ॥ ५ ॥

यथाकाशस्थितो नित्यं वायुः सर्वत्रगो महान् ।  तथा सर्वाणि भूतानि मत्स्थानीत्युपधारय ॥ ६ ॥
यथा, आकाशस्थितः, नित्यं, वायुः, सर्वत्रगः, महान्, तथा, सर्वाणि, भूतानि, मत्स्थानि, इति, उपधारय ॥ ६ ॥

सर्वभूतानि कौन्तेय प्रकृतिं यान्ति मामिकाम् ।  कल्पक्षये पुनस्तानि कल्पादौ विसृजाम्यहम् ॥ ७ ॥
सर्वभूतानि, कौन्तेय, प्रकृतिं, यान्ति, मामिकाम्, कल्पक्षये, पुनः, तानि, कल्पादौ, विसृजाममि, अहम् ॥ ७ ॥

प्रकृतिं स्वामवष्टभ्य विसृजामि पुनः पुनः ।  भूतग्राममिमं कृत्स्नमवशं प्रकृतेर्वशात् ॥ ८ ॥
प्रकृतिं, स्वाम्, अवष्टभ्य, विसृजामि, पुनः, पुनः, भूतग्रामम्, इमं, कृत्स्नम्, अवशं, प्रकृतेः, वशात् ॥ ८ ॥

न च मां तानि कर्माणि निबध्नन्ति धनञ्जय ।  उदासीनवदासीनमसक्तं तेषु कर्मसु ॥ ९ ॥
न, च, मां, तानि, कर्माणि, निबध्नन्ति, धनञ्जय, उदासीनवत्, आसीनम्, असक्तं, तेषु, कर्मसु ॥ ९ ॥

मयाध्यक्षेण प्रकृतिः सूयते सचराचरम् ।  हेतुनानेन कौन्तेय जगद्विपरिवर्तते ॥ १० ॥
मया, अध्यक्षेण, प्रकृतिः, सूयते, सचराचरं, हेतुना, अनेन, कौन्तेय, जगत्, विपरिवर्तते ॥ १० ॥

अवजानन्ति मां मूढा मानुषीं तनुमाश्रितम् ।  परं भावमजानन्तो मम भूतमहेश्वरम् ॥ ११ ॥
अवजानन्ति, मां, मूढाः, मानुषीं, तनुम्, आश्रितम्, परं, भावम्, अजानन्तः, मम, भूतमहेश्वरम् ॥ ११ ॥

मोघाशा मोघकर्माणो मोघज्ञाना विचेतसः ।  राक्षसीमासुरीं चैव प्रकृतिं मोहिनीं श्रिताः ॥ १२ ॥
मोघाशाः, मोघकर्माणः, मोघज्ञानाः, विचेतसः, राक्षसीम्, आसुरीं, च, एव, प्रकृतिं, मोहिनीं, श्रिताः ॥ १२ ॥

महात्मनस्तु मां पार्थ दैवीं प्रकृतिमाश्रिताः ।  भजन्त्यनन्यमनसो ज्ञात्वा भूतादिमव्ययम् ॥ १३ ॥
महात्मानः, तु, मां, पार्थ, दैवीं, प्रकृतिं, आश्रिताः, भजन्ति, अनन्यमनसः, ज्ञात्वा, भूतादिम्, अव्ययम् ॥ १३ ॥ 

सततं कीर्तयन्तो मां यतन्तश्च दृढव्रताः ।  नमस्यन्तश्च मां भक्त्या नित्ययुक्ता उपासते ॥ १४ ॥
सततं, कीर्तयन्तः, मां, यतन्तः, च, दृढव्रताः, नमस्यन्तः, च, मां, भक्त्या, नित्ययुक्ताः, उपासते ॥ १४ ॥

ज्ञानयज्ञेन चाप्यन्ये यजन्तो मामुपासते ।  एकत्वेन पृथक्त्वेन बहुधा विश्वत्तोमुखम् ॥ १५ ॥
ज्ञानयज्ञेन, च, अपि, अन्ये, यजन्तः, माम्, उपपासते, एकत्वेन, पृथक्त्वेन, बहुधा, विश्वत्तोमुखम् ॥ १५ ॥

अहं क्रतुरहं यज्ञः स्वधाहमहमौषधम् ।     मन्त्रोऽहमहमेवाज्यमहमग्निरहं हुतम् ॥ १६ ॥
अहं, क्रतुः, अहं, यज्ञः, स्वधा, अहम्, अहम्, औषधं, मन्त्रः, अहम्, अहम्, एव, आज्यम्, अहम्, अग्निः, अहं, हुतम् ॥ १६ ॥

पिताहमस्य जगतो माता धाता पितामहः ।  वेद्यं पवित्रमोंकार ऋक्साम यजुरेव च ॥ १७ ॥
पिता, अहम्, अस्य, जगतः, माता, धाता, पितामहः, वेद्यं, पवित्रम्, ओंकारः, ऋक्, साम, यजुः, एव, च ॥ १७ ॥  

गतिर्भर्ता प्रभुः साक्षी निवासः शरणं सुहृत् ।  प्रभवः प्रलयः स्थानं निधानं बीजमव्ययम् ॥ १८ ॥
गतिः, भर्ता, प्रभुः, साक्षी, निवासः, शरणं, सुहृत्, प्रभवः, प्रलयः, स्थानं, निधानं, बीजम्, अव्ययम् ॥ १८ ॥

तपाभ्यहमहं वर्षं निगृह्णाम्युत्सृजामि च ।  अमृतं चैव मृत्युश्च सदसच्चाहमर्जुन ॥ १९ ॥
तपामि, अहम्, अहम्, वर्षं, निगृह्णामि, उत्सृजामि, च, अमृतं, च, एव, मृत्युः, च, सत्, असत्, च, अहम्, अर्जुन ॥ १९ ॥

त्रैविद्या मां सोमपाः पूतपापा  यज्ञैरिष्ट्वा स्वर्गतिं प्रार्थयन्ते ।  तं पुण्यमासाद्य सुरेन्द्रलोक—  मश्नन्ति दिव्यान्दिवि देवभोगान् ॥ २० ॥
त्रैविद्याः, मां, सोमपाः, पूतपापाः, यज्ञैः, इष्ट्वा, स्वर्गतिं, प्रार्थयन्ते, तं, पुण्यम्, आसाद्य, सुरेन्द्रलोकम्, अश्नन्ति, दिव्यान्, दिवि, देवभोगान् ॥ २० ॥

ते तं भुक्त्वा स्वर्गलोकं विशालं   क्षीणे पुण्ये मर्त्यलोकं विशन्ति ।  एवं त्रयीधर्ममनुप्रपन्ना  गतागतं कामकामा लभन्ते ॥ २१ ॥
ते, तं, भुक्त्वा, स्वर्गलोकं, विशालं, क्षीणे, पुण्ये, मर्त्यलोकं, विशन्ति, एवं, त्रयीधर्मम्, अनुप्रपन्नाः, गतागतं, कामकामाः, लभन्ते ॥ २१ ॥

अनन्याश्चिन्तयन्तो मां  ये जनाः पर्युपासते ।  तेषां नित्याभियुक्तानां  योगक्षेणं वहाम्यहम् ॥ २२ ॥
अनन्याः, चिन्तयन्तः, मां,  ये, जनाः, पर्युपासते, तेषां, नित्याभियुक्तानां,  योगक्षेमं, वहामि, अहम् ॥ २२ ॥

येऽप्यन्यदेवताभक्ता  यजन्ते श्रद्धयान्विताः ।  तेऽपि मामेव कौन्तेय   यजन्त्यविधिपूर्वकम् ॥ २३ ॥
ये, अपि, अन्यदेवताः, भक्ताः, यजन्ते, श्रद्धया, अन्विताः, ते, अपि, माम्, एव, कौन्तेय, यजन्ति, अविधिपूर्वकम्  ॥ २३ ॥

अहं हि सर्वयज्ञानां  भोक्ता च प्रभुरेव च ।  न तु मामभिजानन्ति  तत्त्वेनातश्च्यवन्ति ते ॥ २४ ॥
अहं, हि, सर्वयज्ञानां,  भोक्ता, च, प्रभुः, एव, च, न, तु, माम्, अभिजानन्ति, तत्त्वेन, अतः, च्यवन्ति, ते ॥ २४ ॥

यान्ति देवव्रता देवा—  न्पितॄन्यान्ति पितृव्रताः ।  भूतानि यान्ति भूतेज्या  यान्ति मद्याजिनोऽपि माम् ॥ २५ ॥
यान्ति, देवव्रताः, देवान्, पितॄन्, यान्ति, पितृवृताः, भूतानि, यान्ति, भूतेज्याः, यान्ति, मद्याजिनः, अपि, माम् ॥ २५ ॥  

पत्रं पुष्पं फलं तोयं   यो मे भक्त्या प्रयच्छति ।  तदहं भक्त्युपहृत—  मश्नामि प्रयतात्मनः ॥ २६ ॥
पत्रं, पुष्पं, फलं, तोयं, यः, मे, भक्त्या, प्रयच्छति, तत्, अहं, भक्त्युपहृतम्, अश्नामि, प्रयतात्मनः ॥ २६ ॥

यत्करोषि यदश्नासि   यज्जुहोषि ददासि यत् ।  यत्तपस्यसि कौन्तेय  तत्कुरुष्व मदर्पणम् ॥ २७ ॥
यत्, करोषि, यत्, अश्नासि, यत्, जुहोषि, ददासि, यत्, यत्, तपस्यसि, कौन्तेय, तत्, कुरुष्व, मदर्पणम् ॥ २७ ॥

शुभाशुभफलैरेवं  मोक्ष्यसे कर्मबन्धनैः ।  संन्यासयोगयुक्तात्मा  विमुक्तो मामुपैष्यसि ॥ २८ ॥
शुभाशुभफलैः, एवं, मोक्ष्यसे, कर्मबन्धनैः, संन्यासयोगयुक्तात्मा,  विमुक्तः, माम्, उपैष्यसि ॥ २८ ॥

समोऽहं सर्वभूतेषु  न मे द्वेष्योऽस्ति न प्रियः ।  ये भजन्ति तु मां भक्त्या  मयि ते तेषु चाप्यहम् ॥ २९ ॥
समः, अहं, सर्वभूतेषु,  न, मे, द्वेष्यः, अस्ति, न, प्रियः, ये, भजन्ति, तु, मां, भक्त्या, मयि, ते, तेषु, च, अपि, अहम् ॥ २९ ॥

अपि चेत्सुदुराचारो  भजते मामनन्यभाक् ।  साधुरेव स मन्तव्यः   सम्यग्व्यवसितो हि सः ॥ ३० ॥
अपि, चेत्, सुदुराचारः, भजते, माम्,अनन्यभाक्, साधुः, एव, सः, मन्तव्यः, सम्यक्, व्यवसितः, हि, सः ॥ ३० ॥

क्षिप्रं भवति धर्मात्मा  शश्वच्छान्तिं निगच्छति ।  कौन्तेय प्रतिजानीहि  न मे भक्तः प्रणश्यति ॥ ३१ ॥
क्षिप्रं, भवति, धर्मात्मा, शश्वत्, शान्तिं, निगच्छति, कौन्तेय, प्रतिजानीहि, न, मे, भक्तः, प्रणश्यति ॥ ३१ ॥

मां हि पार्थ व्यपाश्रित्य  येऽपि स्युः पापयोनयः ।  स्त्रियो वैश्यास्तथा शूद्रा—  स्तेऽपि यान्ति परां गतिम् ॥ ३२ ॥
मां, हि, पार्थ, व्यपाश्रित्य, ये, अपि, स्युः, पापयोनयः, स्त्रियः, वैश्याः, तथा, शूद्राः, ते, अपि, यान्ति, परां, गतिम् ॥ ३२ ॥

किं पुनर्ब्राह्मणाः पुण्या  भक्ता राजर्षयस्तथा ।  अनित्यमसुखं लोक—  मिमं प्राप्य भजस्व माम् ॥ ३३ ॥
किं, पुनः, ब्राह्मणाः, पुण्याः, भक्ताः, राजर्षयः, तथा, अनित्यम्, असुखं, लोकम्, इमं, प्राप्य, भजस्व, माम् ॥ ३३ ॥

मन्मना भव मद्भक्तो  मद्याजी मां नमस्कुरु ।  मामेवैष्यसि युक्त्वैव—  मात्मानं मत्परायणः ॥ ३४ ॥
मन्मनाः, भव, मद्भक्तः, मद्याजी, मां, नमस्कुरु, माम्, एव, एष्यसि, युक्त्वा, एवम्, आत्मानं, मत्परायणः ॥ ३४ ॥


श्रीभगवानुवाच —  
भूय एव महाबाहो शृणु मे परमं वचः ।  यत्तेऽहं प्रीयमाणाय वक्ष्यामि हितकाम्यया ॥ १ ॥
भूयः, एव, महाबाहो, शृणु, मे, परमं, वचः, यत्, ते, अहं, प्रीयमाणाय, वक्ष्यामि, हितकाम्यया ॥ १ ॥

न मे विदुः सुरगणाः प्रभवं न महर्षयः ।  अहमादिर्हि देवानां महर्षीणां च सर्वशः ॥ २ ॥
न, मे, विदुः, सुरगणाः, प्रभवं, न, महर्षयः, अहम्, आदिः, हि, देवानां, महर्षीणां, च, सर्वशः ॥ २ ॥

यो मामजमनादिं च वेत्ति लोकमहेश्वरम् ।  असंमूढः स मर्त्येषु सर्वपापैः प्रमुच्यते ॥ ३ ॥
यो, माम्, अजम्, अनादिं, च, वेत्ति, लोकमहेश्वरम्, असंमूढः, सः, मर्त्येषु, सर्वपापैः, प्रमुच्यते ॥ ३ ॥

बुद्धिर्ज्ञानमसंमोहः क्षमा सत्यं दमः शमः ।  सुखं दुःखं भवोऽभावो भयं चाभयमेव च ॥ ४ ॥
बुद्धिः, ज्ञानम्, असंमोहः, क्षमा, सत्यं, दमः, शमः, सुखं, दुःखं, भवः, भावः, भयं, च, अभयम्, एव, च ॥ ४ ॥

अहिंसा समता तुष्टिस्तपो दानं यशोऽयशः ।  भवन्ति भावा भूतानां मत्त एव पृथग्विधाः ॥ ५ ॥
अहिंसा, समता, तुष्टिः, तपः, दानं, यशः, अयशः, भवन्ति, भावाः, भूतानां, मत्तः, एव, पृथग्विधाः ॥ ५ ॥

महर्षयः सप्त पूर्वे चत्वारो मनवस्तथा ।  मद्भावा मानसा जाता येषां लोक इमाः प्रजाः ॥ ६ ॥
महर्षयः, सप्त, पूर्वे, चत्वारः, मनवः, तथा, मद्भावाः, मानसा, जाताः, येषां, लोके, इमाः, प्रजाः ॥ ६ ॥

एतां विभूतिं योगं च मम यो वेत्ति तत्त्वतः ।  सोऽविकम्पेन योगेन युज्यते नात्र संशयः ॥ ७ ॥
एतां, विभूतिं, योगं, च, मम, यः, वेत्ति, तत्त्वतः, सः, अविकम्पेन, योगेन, युज्यते, न, अत्र, संशयः ॥ ७ ॥

अहं सर्वस्य प्रभवो मत्तः सर्वं प्रवर्तते ।  इति मत्वा भजन्ते मां बुधा भावसमन्विताः ॥ ८ ॥
अहं, सर्वस्य, प्रभवः, मत्तः, सर्वं, प्रवर्तते, इति, मत्वा, भजन्ते, मां, बुधाः, भावसमन्विताः ॥ ८ ॥

मच्चित्ता मद्गतप्राणा बोधयन्तः परस्परम् ।  कथयन्तश्च मां नित्यं तुष्यन्ति च रमन्ति च ॥ ९ ॥
मच्चित्ताः, मद्गतप्राणाः, बोधयन्तः, परस्परम्, कथयन्तः, च, मां, नित्यं, तुष्यन्ति, च, रमन्ति, च ॥ ९ ॥

तेषां सततयुक्तानां भजतां प्रीतिपूर्वकम् ।  ददामि बुद्धियोगं तं येन मामुपयान्ति ते ॥ १० ॥
तेषां, सततयुक्तानां, भजतां, प्रीतिपूर्वकम्, ददामि, बुद्धियोगं, तं, येन, माम्, उपयान्ति, ते ॥ १० ॥

तेषामेवानुकम्पार्थमहमज्ञानजं तमः ।  नाशयाम्यात्मभावस्थो ज्ञानदीपेन भास्वता ॥ ११ ॥
तेषाम्, एव, अनुकम्पार्थम्, अहम्, अज्ञानजं, तमः, नाशयमि, आत्मभावस्थः, ज्ञानदीपेन, भास्वता ॥ ११ ॥

परं ब्रह्म परं धाम पवित्रं परमं भवान् ।  पुरुषं शाश्वतं दिव्यमादिदेवमजं विभुम् ॥ १२ ॥
परं, ब्रह्म, परं, धाम, पवित्रं, परमं, भवान्, पुरुषं, शाश्वतं, दिव्यम्, आदिदेवम्, अजं, विभुम् ॥ १२ ॥

आहुस्त्वामृषयः सर्वे देवर्षिर्नारदस्तथा ।  असितो देवलो व्यासः स्वयं चैव ब्रवीषि मे ॥ १३ ॥
आहुः, त्वाम्, ऋषयः, सर्वे, देवर्षिः, नारदः, तथा, असितः, देवलः, व्यासः, स्वयं, च, एव, ब्रवीषि, मे ॥ १३ ॥ 

सर्वमेतदृतं मन्ये यन्मां वदसि केशव ।  न हि ते भगवन्व्यक्तिं विदुर्देवा न दानवाः ॥ १४ ॥
सर्वम्, एतत्, ऋतम्, मन्ये, यत्, मां, वदसि, केशव, न, हि, ते, भगवन्, व्यक्तिं, विदुः, देवाः, न, दानवाः ॥ १४ ॥ 

स्वयमेवात्मनात्मानं वेत्थ त्वं पुरुषोत्तम ।  भूतभावन भूतेश देवदेव जगत्पते ॥ १५ ॥
स्वयम्, एव, अत्मना, आत्मानं, वेत्थ, त्वं, पुरुषोत्तम, भूतभावन, भूतेश, देवदेव, जगत्पते ॥ १५ ॥

वक्तुमर्हस्यशेषेण  दिव्या ह्यात्मविभूतयः ।  याभिर्विभूतिभिर्लोका—  निमांस्त्वं व्याप्य तिष्ठसि ॥ १६ ॥
वक्तुं, अर्हसि, अशेषेण, दिव्या, हि, आत्मविभूतयः, याभिः, विभूतिभीः, लोकान्, इमान्, त्वं, व्यप्य, तिष्ठसि  ॥ १६ ॥

कथं विद्यामहं योगिंस्त्वां सदा परिचिन्तयन् ।  केषु केषु च भावेषु चिन्त्योऽसि भगवन्मया ॥ १७ ॥
कथं, विद्याम्, अहं योगिन्, त्वां सदा, परिचिन्तयन्, केषु, केषु, च, भावेषु, चिन्त्यः, असि, भगवन्, मया ॥ १७ ॥ 

विस्तरेणात्मनो योगं विभूतिं च जनार्दन ।  भूयः कथय तृप्तिर्हि शृण्वतो नास्ति मेऽमृतम् ॥ १८ ॥
विस्तरेण, आत्मनो, योगं, विभूतिं, च, जनार्दन, भूयः, कथय, तृप्तिह्, हि, शृण्वतः,  न, अस्ति, मे, अमृतम् ॥ १८ ॥

हन्त ते कथयिष्यामि दिव्या ह्यात्मविभूतयः ।  प्राधान्यतः कुरुश्रेष्ठ नास्त्यन्तो विस्तरस्य मे ॥ १९ ॥
हन्त, ते, कथयिष्यामि, दिव्याः, हि, आत्मविभूतयः, प्राधान्यतः, कुरुश्रेष्ठ, न, अस्ति, अन्तः, विस्तरस्य, मे ॥ १९ ॥

अहमात्मा गुडाकेश सर्वभूताशयस्थितः ।  अहमादिश्च मध्यं च भूतानामन्त एव च ॥ २० ॥
अह, आत्मा, गुडाकेश, सर्वभूताशयस्थितः, अहम्, आदिः, च, मध्यं, च, भूतानाम्, अन्तः, एव, च ॥ २० ॥

आदित्यानामहं विष्णुर्ज्योतिषां रविरंशुमान् ।  मरीचिर्मरुतामस्मि नक्षत्राणामहं शशी ॥ २१ ॥
आदित्यानाम्, अहं, विष्णुः, र्ज्योतिषां, रविः, अंशुमान्, मरीचिः, मरुताम्, अस्मि, नक्षत्राणाम्, अहं, शशी ॥ २१ ॥

वेदानां सामवेदोऽस्मि देवानामस्मि वासवः ।  इन्द्रियाणां मनश्चास्मि भूतानामस्मि चेतना ॥ २२ ॥
वेदानां, सामवेदः, अस्मि, देवानाम्, अस्मि, वासवः, इन्द्रियाणां, मनः, च, अस्मि, भूतानाम्, अस्मि, चेतना ॥ २२ ॥

रुद्राणां शंकरश्चास्मि वित्तेशो यक्षरक्षसाम् ।  वसूनां पावकश्चास्मि मेरुः शिखरिणामहम् ॥ २३ ॥
रुद्राणां, शंकरः, च, अस्मि, वित्तेशः, यक्षरक्षसाम्, वसूनां, पावकः, च, अस्मि, मेरुः, शिखरिणाम्, अहम् ॥ २३ ॥

पुरोधसां च मुख्यं मां विद्धि पार्थ बृहस्पतिम् ।  सेनानीनामहं स्कन्दः सरसामस्मि सागरः ॥ २४ ॥
पुरोधसां, च, मुख्यं, मां, विद्धि, पार्थ, बृहस्पतिम्, सेनानीनाम्, अहं, स्कन्दः, सरसाम्, अस्मि, सागरः ॥ २४ ॥

महर्षीणां भृगुरहं गिरामस्म्येकमक्षरम् ।  यज्ञानां जपयज्ञोऽस्मि स्थावराणां हिमालयः ॥ २५ ॥
महर्षीणां, भृगुः, अहं, गिराम्, अस्मि, एकम्, अक्षरं, यज्ञानां, जपयज्ञः, अस्मि, स्थावराणां, हिमालयः ॥ २५ ॥

अश्वत्थः सर्ववृक्षाणां देवर्षीणां च नारदः ।  गन्धर्वाणां चित्ररथः सिद्धानां कपिलो मुनिः ॥ २६ ॥
अश्वत्थः, सर्ववृक्षाणां, देवर्षीणां, च, नारदः, गन्धर्वाणां, चित्ररथः, सिद्धानां, कपिलः, मुनिः ॥ २६ ॥

उच्चैःश्रवसमश्वानां विद्धि माममृतोद्भवम् ।  ऐरावतं गजेन्द्राणां नराणां च नराधिपम् ॥ २७ ॥
उच्चैःश्रवसम्, अश्वानां, विद्धि, माम्, अमृतोद्भवम्, ऐरावतं, गजेन्द्राणां, नराणां, च, नराधिपम् ॥ २७ ॥

आयुधानामहं वज्रं धेनूनामस्मि कामधुक् ।  प्रजनश्चास्मि कंदर्पः सर्पाणामस्मि वासुकिः ॥ २८ ॥
आयुधानाम्, अहं, वज्रं, धेनूनाम्, अस्मि, कामधुक्, प्रजनह्, च, अस्मि, कंदर्पः, सर्पाणाम्, अस्मि, वासुकिः ॥ २८ ॥

अनन्तश्चास्मि नागानां वरुणो यादसामहम् ।  पितॄणामर्यमा चास्मि यमः संयमतामहम् ॥ २९ ॥
अनन्तः, च, अस्मि, नागानां, वरुणः, यादसाम्, अहं, पितॄणाम्, अर्यमा, च, अस्मि, यमः, संयमताम्, अहम् ॥ २९ ॥

प्रह्लादश्चास्मि दैत्यानां कालः कलयतामहम् ।  मृगाणां च मृगेन्द्रोऽहं वैनतेयश्च पक्षिणाम् ॥ ३० ॥
प्रह्लादः, च, अस्मि, दैत्यानां, कालः, कलयताम्, अहं, मृगाणां, च, मृगेन्द्रः, अहं, वैनतेयः, च, पक्षिणाम् ॥ ३० ॥

पवनः पवतामस्मि रामः शस्त्रभृतामहम् ।  झषाणां मकरश्चास्मि स्रोतसामस्मि जाह्नवी ॥ ३१ ॥
पवनः, पवताम्, अस्मि, रामः, शस्त्रभृताम्, अहं, झषाणां, मकरः, च, अस्मि, स्रोतसाम्, अस्मि, जाह्नवी ॥ ३१ ॥

सर्गाणामादिरन्तश्च मध्यं चैवाहमर्जुन ।  अध्यात्मविद्या विद्यानां वादः प्रवदतामहम् ॥ ३२ ॥
स्वर्गाणां, आदिः, अन्तः, च, मध्यं, च, एव, अहम्, अर्जुन, अध्यात्मविद्या, विद्यानां, वादः, प्रवदताम्, अहम् ॥ ३२ ॥

अक्षराणामकारोऽस्मि  द्वन्द्वः सामासिकस्य च ।  अहमेवाक्षयः कालो  धाताहं विश्वतोमुखः ॥ ३३ ॥
अक्षराणाम्, अकारः, अस्मि,  द्वन्द्वः, सामासिकस्य, च, अहम्, एव, अक्षयः, कालः, धाता, अहं, विश्वतोमुखः ॥ ३३ ॥

मृत्युः सर्वहरश्चाह—  मुद्भवश्च भविष्यताम् ।  कीर्तिः श्रीर्वाक्च नारीणां  स्मृतिर्मेधा धृतिः क्षमा ॥ ३४ ॥
मृत्युः, सर्वहरः, च, अहम्, उद्भवः, च, भविष्यतां, कीर्तिः, श्रीः, वाक्, च, नारीणां, स्मृतिः, मेधा, धृतिः, क्षमा ॥ ३४ ॥

बृहत्साम तथा साम्नां   गायत्री च्छन्दसामहम् ।  मासानां मार्गशीर्षोऽह—  मृतूनां कुसुमाकरः ॥ ३५ ॥
बृहत्साम, तथा, साम्नां, गायत्री, च्छन्दसाम्, अहं, मासानां, मार्गशीर्षः, अहं, ऋतूनां, कुसुमाकरः ॥ ३५ ॥

द्यूतं छलयतामस्मि  तेजस्तेजस्विनामहम् ।  जयोऽस्मि व्यवसायोऽस्मि  सत्त्वं सत्त्ववतामहम् ॥ ३६ ॥
द्यूतं, छलयताम्, अस्मि, तेजः, तेजस्विनाम्, अहं, जयः, अस्मि, व्यवसायः, अस्मि, सत्त्वं, सत्त्ववताम्, अहम् ॥ ३६ ॥

वृष्णीनां वासुदेवोऽस्मि  पाण्डवानां धनंजयः ।  मुनीनामप्यहं व्यासः   कवीनामुशना कविः ॥ ३७ ॥
वृष्णीनां, वासुदेवः, अस्मि,  पाण्डवानां, धनंजयः,  मुनीनाम्, अपि, अहं, व्यासः, कवीनाम्, उशना, कविः ॥ ३७ ॥

दण्डो दमयतामस्मि  नीतिरस्मि जिगीषताम् ।  मौनं चैवास्मि गुह्यानां  ज्ञानं ज्ञानवतामहम् ॥ ३८ ॥
दण्डः, दमयताम्, अस्मि, नीतिः, अस्मि, जिगीषतां, मौनं, च, एव, अस्मि, गुह्यानां, ज्ञानं, ज्ञानवताम्, अहम् ॥ ३८ ॥

यच्चापि सर्वभूतानां  बीजं तदहमर्जुन ।  न तदस्ति विना यत्स्या—  न्मया भूतं चराचरम् ॥ ३९ ॥
यत्, च, अपि, सर्वभूतानां, बीजं, तत्, अहम्, अर्जुन, न, तत्, अस्ति, विना, यत्, स्यात्,  मया, भूतं, चराचरम् ॥ ३९ ॥

नान्तोऽस्ति मम दिव्यानां  विभूतीनां परंतप ।  एष तूद्देशतः प्रोक्तो  विभूतेर्विस्तरो मया ॥ ४० ॥
न, अन्तः, अस्ति, मम, दिव्यानां, विभूतीनां, परंतप, एषः, तु, उद्देशतः, प्रोक्तः, विभूतेः, विस्तरः, मया ॥ ४० ॥

यद्यद्विभूतिमत्सत्त्वं श्रीमदूर्जितमेव वा ।  तत्तदेवावगच्छ त्वं मम तेजोंशसंभवम् ॥ ४१ ॥
यत्, यत्, विभूतिमत्, सत्वं, श्रीमत्, ऊर्जितम्, एव, वा, तत्, तत्, एव, अवगच्छ, त्वं, मम, तेजोंशसंभवम् ॥ ४१ ॥ 

अथवा बहुनैतेन  किं ज्ञातेन तवार्जुन ।  विष्टभ्याहमिदं कृत्स्न—  मेकांशेन स्थितो जगत् ॥ ४२ ॥
अथवा, बहुना, एतेन, किं, ज्ञातेन, तव, अर्जुन, विष्टभ्य, अहम्, इदंं, कृत्स्नम्, एकांशेन, स्थितः, जगत् ॥ ४२ ॥


मदनुग्रहाय परमं गुह्यमध्यात्मसंज्ञितम् ।  यत्त्वयोक्तं वचस्तेन मोहोऽयं विगतो मम ॥ १ ॥
मदनुग्रहाय, परमं, गुह्यम्, अध्यात्मसंज्ञितं, यत्, त्वया, उक्तं, वचः, तेन, मोहः, अयं, विगतः, मम ॥ १ ॥

भवाप्ययौ हि भूतानां श्रुतौ विस्तरशो मया ।  त्वत्तः कमलपत्राक्ष माहात्म्यमपि चाव्ययम् ॥ २ ॥
भवाप्ययौ, हि, भूतानां, श्रुतौ, विस्तरशः, मया, त्वत्तः, कमलपत्राक्ष, माहात्म्यम्, अपि, च, अव्ययम् ॥ २ ॥ 

एवमेतद्यथात्थ त्वमात्मानं परमेश्वर ।  द्रष्टुमिच्छामि ते रूपमैश्वरं पुरुषोत्तम ॥ ३ ॥
एवम्, एतत्, यथा, आत्थ, त्वम्, आत्मानम्, परमेश्वर, द्रष्टुम्, इच्छामि, ते, रूपम्, ऐश्वर्यं, पुरुषोत्तम ॥ ३ ॥

मन्यसे यदि तच्छक्यं मया द्रष्टुमिति प्रभो ।  योगेश्वर ततो मे त्वं दर्शयात्मानमव्ययम् ॥ ४ ॥
मन्यसे, यदि, तत्, शक्यं, मया, द्रष्टुम्, इति, प्रभो, योगेश्वर, ततः, मे, त्वम्, दर्शय, आत्मानम्, अव्ययम्  ॥ ४ ॥

पश्य मे पार्थ रूपाणि शतशोऽथ सहस्रशः ।  नानाविधानि दिव्यानि नानावर्णाकृतीनि च ॥ ५ ॥
पश्य, मे, पार्थ, रूपाणि, शतशः, अथ, सर्वशः, नानाविधानि, दिव्यानि, नानावर्णाकृतीनि च ॥ ५ ॥

पश्यादित्यान्वसून्रुद्रा—  नश्विनौ मरुतस्तथा ।  बहून्यदृष्टपूर्वाणि   पश्याश्चर्याणि भारत ॥ ६ ॥
पश्य, आदित्यान्, वसुन्, रुद्रान्, अश्विनौ, मरुतः, तथा, बहूनि, अदृष्टपूर्वाणि, पश्य, आचार्याणि, भारत ॥ ६ ॥ 

इहैकस्थं जगत्कृत्स्नं पश्याद्य सचराचरम् ।  मम देहे गुडाकेश यच्चान्यद्द्रष्टुमिच्छसि ॥ ७ ॥
इह, एकस्थं, जगत्, कृत्स्नं, पश्य, अद्य, सचराचरं, मम, देहे, गुडाकेश, यत्, च, अन्यत्, दृष्तुम्, इच्छसि ॥ ७ ॥ 

न तु मां शक्यसे द्रष्टु—  मनेनैव स्वचक्षुषा ।  दिव्यं ददामि ते चक्षुः   पश्य मे योगमैश्वरम् ॥ ८ ॥
न, तु, मां, शक्यसे, दृष्टुं, अनेन, एव, स्वचक्षुषा, दिव्यं, ददामि, ते, चक्षुः, पश्य, मे, योगम्, ऐश्वरम्  ॥ ८ ॥

एवमुक्त्वा ततो राजन्महायोगेश्वरो हरिः ।  दर्शयामास पार्थाय परमं रूपमैश्वरम् ॥ ९ ॥
एवम्, उक्त्वा, ततः, राजन्, महायोगेष्वरः, हरिः, दर्शयामास, पार्थय, परमं, रूपम्, ऐश्वर्यम् ॥ ९ ॥

अनेकवक्त्रनयनमनेकाद्भुतदर्शनम् ।  अनेकदिव्याभरणं दिव्यानेकोद्यतायुधम् ॥ १० ॥
अनेकवक्त्रनयनम्, अनेकाद्भुतदर्शनम्, अनेकदिव्याभरणं, दिव्यानेकोद्यतायुधम् ॥ १० ॥

दिव्यमाल्याम्बरधरं दिव्यगन्धानुलेपनम् ।  सर्वाश्चर्यमयं देवमनन्तं विश्वतोमुखम् ॥ ११ ॥
दिव्यमाल्याम्बरधरं, दिव्यगन्धानुलेपनं, सर्वाश्चर्यमयं, देवम्, अनन्तम्, विश्वतोमुखम् ॥ ११ ॥

दिवि सूर्यसहस्रस्य   भवेद्युगपदुत्थिता ।  यदि भाः सदृशी सा स्या—  द्भासस्तस्य महात्मनः ॥ १२ ॥
दिवि, सूर्यसहस्रस्य, भवेत्, युगपत्, उत्थिता, यदि, भाः, सदृशी, सा, स्यात्, भासः, तस्य, महात्मनः  ॥ १२ ॥

तत्रैकस्थं जगत्कृत्स्नं प्रविभक्तमनेकधा ।  अपश्यद्देवदेवस्य शरीरे पाण्डवस्तदा ॥ १३ ॥
तत्र, एकस्थं, जगत्, कृत्सं, प्रविभक्तम्, अनेकधा, अपश्यत्, देवदेवस्य, शरीरे, पाण्डावः, तदा ॥ १३ ॥ 

ततः स विस्मयाविष्टो हृष्टरोमा धनंजयः ।  प्रणम्य शिरसा देवं कृताञ्जलिरभाषत ॥ १४ ॥
ततः, सः, विस्मयाविष्टः, हॄष्टरोमा, धनञ्जयः, प्रणम्य, शिरसा, देवं, कृताञ्जलिः, अभाषत ॥ १४ ॥

पश्यामि देवांस्तव देव देहे  सर्वांस्तथा भूतविशेषसंघान् ।  ब्रह्माणमीशं कमलासनस्थ—  मृषींश्च सर्वानुरगांश्च दिव्यान् ॥ १५ ॥
पश्यामि, देवान्, तव, देव, देहे, सर्वान्, तथा, भूतविशेषसङ्घान्, ब्रह्माणम्, ईशं, कमलासनस्थम्, ॠषीन्, च, सर्वान्, उरगान्, च, दिव्यान् ॥१५ ॥ 

अनेकबाहूदरवक्त्रनेत्रं  पश्यामि त्वा सर्वतोऽनन्तरूपम् ।  नान्तं न मध्यं न पुनस्तवादिं  पश्यामि विश्वेश्वर विश्वरूप ॥ १६ ॥
अनेकबाहूदरवक्त्रनेत्रं,  पश्यामि, त्वा, सर्वतः, अनन्तरूपमं, न, अन्तं, न, मध्यं, न, पुनः, तव, आदिं, पश्यामि, विश्वेश्वर, विश्वरूप ॥ १६ ॥ 

किरीटिनं गदिनं चक्रिणं च   तेजोराशिं सर्वतोदीप्तिमन्तम् ।  पश्यामि त्वां दुर्निरीक्ष्यं समन्ता—  द्दीप्तानलार्कद्युतिमप्रमेयम् ॥ १७ ॥
किरीटिनं, गदिनं, चक्रिणं, च,   तेजोराशिं, सर्वतः, दीप्तिमन्तं, पश्यामि, त्वां, दुर्निरीक्ष्यं, समन्तात्, दीप्तानलार्कद्युतिं,. प्रमेयम्  ॥ १७ ॥

त्वमक्षरं परमं वेदितव्यं  त्वमस्य विश्वस्य परं निधानम् ।  त्वमव्ययः शाश्वतधर्मगोप्ता  सनातनस्त्वं पुरुषो मतो मे ॥ १८ ॥
त्वम्, अक्षरं, परमं, वेदितव्यं,  त्वम्, अस्य, विश्वस्य, परं, निधानम्, त्वम्, अव्ययः, शाश्वतधर्मगोप्ता,  सनातनः, त्वं, पुरुषः, मतः, मे ॥ १८ ॥

अनादिमध्यान्तमनन्तवीर्य—  मनन्तबाहुं शशिसूर्यनेत्रम् ।  पश्यामि त्वां दीप्तहुताशवक्त्रं  स्वतेजसा विश्वमिदं तपन्तम् ॥ १९ ॥
अनादिमध्यान्तम्, अनन्तवीर्यम्, अनन्तबाहुं, शशिसूर्यनेत्रं, पश्यामि, त्वां, दीप्तहुताशवक्त्रं, स्वतेजसा, विश्वम्, इदं, तपन्तम् ॥ १९ ॥ 

द्यावापृथिव्योरिदमन्तरं हि   व्याप्तं त्वयैकेन दिशश्च सर्वाः ।  दृष्ट्वाद्भुतं रूपमिदं तवोग्रं  लोकत्रयं प्रव्यथितं महात्मन् ॥ २० ॥
द्यावापृथिव्योः, इदम्, अन्तरं, हि, व्याप्तं, त्वया, एकेन, दिशः, च, सर्वाः, दृष्ट्वा, अद्भुतं, रूपम्, इदं, तव, उग्रं, लोकत्रयं, प्रव्यथितं, महात्मन्  ॥ २० ॥

अमी हि त्वा सुरसंघा विशन्ति  केचिद्भीताः प्राञ्जलयो गृणन्ति ।  स्वस्तीत्युक्त्वा महर्षिसिद्धसंघाः   स्तुवन्ति त्वां स्तुतिभिः पुष्कलाभिः ॥ २१ ॥
अमी, हि, त्वा, सुरसंघाः, विशन्ति,  केचित्, भीताः, प्राञ्जलयः, गृणन्ति, स्वस्ति, इति, उक्त्वा, महर्षिसिद्धसंघाः, स्तुवन्ति, त्वां, स्तुतिभिः, पुष्कलाभिः ॥ २१ ॥

रुद्रादित्या वसवो ये च साध्या  विश्वेऽश्विनौ मरुतश्चोष्मपाश्च ।  गन्धर्वयक्षासुरसिद्धसंघा  वीक्षन्ते त्वां विस्मिताश्चैव सर्वे ॥ २२ ॥
रुद्रादित्याः, वसवः, ये, च, साध्याः, विश्वे, अश्विनौ, मरुतः, च, ऊष्मपाः, च, गन्धर्वयक्षासुरसिद्धसंघाः, वीक्षन्ते, त्वां, विस्मिताः, च, एव, सर्वे ॥ २२ ॥

रूपं महत्ते बहुवक्त्रनेत्रं  महाबाहो बहुबाहूरुपादम् ।  बहूदरं बहुदंष्ट्राकरालं  दृष्ट्वा लोकाः प्रव्यथितास्तथाहम् ॥ २३ ॥
रूपं, महत्, ते, बहुवक्त्रनेत्रं, महाबाहो, बहुबाहूरुपादं, बहूदरं, बहुदंष्ट्राकरालं, दृष्ट्वा, लोकाः, प्रव्याथिताः, तथा, अहम् ॥ २३ ॥ 

नभःस्पृशं दीप्तमनेकवर्णं  व्यात्ताननं दीप्तविशालनेत्रम् ।  दृष्ट्वा हि त्वां प्रव्यथितान्तरात्मा  धृतिं न विन्दामि शमं च विष्णो ॥ २४ ॥
नभःस्पृशं, दीप्तम्, अनेकवर्णं, व्यात्ताननं, दीप्तविशालनेत्रम्, दृष्ट्वा, हि, त्वां, प्रव्यथितान्तरात्मा, धृतिं, न, विन्दामि, शमं, च, विष्णो ॥ २४ ॥

दंष्ट्राकरालानि च ते मुखानि   दृष्ट्वैव कालानलसंनिभानि ।  दिशो न जाने न लभे च शर्म  प्रसीद देवेश जगन्निवास ॥ २५ ॥
दंष्ट्राकरालानि, च, ते, मुखानि, दॄष्ट्वा, एव, कालानलसंनिभानि, दिशः, न, जाने, न, लभे, च, शर्म, प्रसीद, देवेश, जगन्निवास ॥ २५ ॥

अमी च त्वां धृतराष्ट्रस्य पुत्राः   सर्वे सहैवावनिपालसंघैः ।  भीष्मो द्रोणः सूतपुत्रस्तथासौ  सहास्मदीयैरपि योधमुख्यैः ॥ २६ ॥
आमी, च, त्वां, धृतराष्ट्रस्य, पुत्राः, सर्वे, सर्वे, सह, एव, अवनिपालसङ्घैः, भीष्मः, द्रोणः, सूतपुत्रः, तथा, असौ, सह, अस्मदीयैः, अपि, योधमुख्यैः ॥ २६ ॥ 

वक्त्राणि ते त्वरमाणा विशन्ति  दंष्ट्राकरालानि भयानकानि ।  केचिद्विलग्ना दशनान्तरेषु  संदृश्यन्ते चूर्णितैरुत्तमाङ्गैः ॥ २७ ॥
वक्त्राणि, ते, त्वरमाणाः, विशन्ति,  दंष्ट्राकरालानि, भयानकानि, केचित्, विलग्नाः, दशनान्तरेषु,  संदृश्यन्ते, चूर्णितैः, उत्तमाङ्गैः ॥ २७ ॥

यथा नदीनां बहवोऽम्बुवेगाः   समुद्रमेवाभिमुखा द्रवन्ति ।  तथा तवामी नरलोकवीरा  विशन्ति वक्त्राण्यभिविज्वलन्ति ॥ २८ ॥
यथा, नदीनां, बहवः, अम्बुवेगाः,   समुद्रमेवाभिमुखा द्रवन्ति ।  तथा तवामी नरलोकवीरा  विशन्ति वक्त्राण्यभिविज्वलन्ति ॥ २८ ॥

यथा प्रदीप्तं ज्वलनं पतङ्गा  विशन्ति नाशाय समृद्धवेगाः ।  तथैव नाशाय विशन्ति लोका—  स्तवापि वक्त्राणि समृद्धवेगाः ॥ २९ ॥
यथा, प्रदीप्तं, ज्वलनं, पतङ्गाः, विशन्ति, नाशाय, समृद्धवेगाः,तथा, एव, नाशाय, विशन्ति, लोकाः, तव, अपि, वक्त्राणि, समृद्धवेगाः ॥ २९ ॥

लेलिह्यसे ग्रसमानः समन्ता—  ल्लोकान्समग्रान्वदनैर्ज्वलद्भिः ।  तेजोभिरापूर्य जगत्समग्रं  भासस्तवोग्राः प्रतपन्ति विष्णो ॥ ३० ॥
लेलिह्यसे, ग्रसमानः, समन्तात्, लोकान्, समग्रान्, वदनैः, ज्वलद्भिः, तेजोभिः, आपूर्य, जगत्, समग्रं,  भासः, तव, उग्राः, प्रतपन्ति, विष्णो ॥ ३० ॥

आख्याहि मे को भवानुग्ररूपो  नमोऽस्तु ते देववर प्रसीद ।  विज्ञातुमिच्छामि भवन्तमाद्यं  न हि प्रजानामि तव प्रवृत्तिम् ॥ ३१ ॥
आख्याहि, मे, कः, भवान्, उग्ररूपः, नमः, अस्तु, ते, देववर, प्रसीद, विज्ञातुम्, इच्छामि, भवन्तम्, आद्यं, न, हि, प्रजानामि, तव, प्रवृत्तिम् ॥ ३१ ॥

कालोऽस्मि लोकक्षयकृत्प्रवृद्धो  लोकान्समाहर्तुमिह प्रवृत्तः ।  ऋतेऽपि त्वा न भविष्यन्ति सर्वे  येऽवस्थिताः प्रत्यनीकेषु योधाः ॥ ३२ ॥
कालः, अस्मि, लोकक्षयकृत्, प्रवृद्धः, लोकान्, समाहर्तुं, इह, प्रवृत्तः, ऋते, अपि, त्वा, न, भविष्यन्ति, सर्वे, ये, अवस्थिताः, प्रत्यनीकेषु, योधाः ॥ ३२ ॥

तस्मात्त्वमुत्तिष्ठ यशो लभस्व  जित्वा शत्रून्भुङ्क्ष्व राज्यं समृद्धम् ।  मयैवैते निहताः पूर्वमेव  निमित्तमात्रं भव सव्यसाचिन् ॥ ३३ ॥
तस्मात्, त्वम्, यशः, लभस्व, जित्वा, शत्रून्, भुङ्क्ष्व, राज्यं, समृद्धं, मया, एव, एते, निहताः, पूर्वम्, एव, निमित्तमात्रं, भव, सव्यसाचिन्  ॥ ३३ ॥

द्रोणं च भीष्मं च जयद्रथं च   कर्णं तथान्यानपि योधवीरान् ।  मया हतांस्त्वं जहि मा व्यथिष्ठा  युध्यस्व जेतासि रणे सपत्नान् ॥ ३४ ॥
द्रोणं, च, भीष्मं, च, जयद्रथं, च, कर्णं, तथान्यान्, आपि, योधवीरान्, मया, हतान्, त्वं, जहि, मा, व्यथिष्ठाः,  युध्यस्व, जेतासि, रणे, सपत्नान् ॥ ३४ ॥

एतच्छ्रुत्वा वचनं केशवस्य   कृताञ्जलिर्वेपमानः किरीटी ।  नमस्कृत्वा भूय एवाह कृष्णं  सगद्गदं भीतभीतः प्रणम्य ॥ ३५ ॥
एतत्, श्रुत्वा, वचनं, केशवस्य, कृताञ्जलि, वेपमानः, किरीटी, नमस्कृत्वा, भूयः, एव, आह, कृष्णं,  सगद्गदं, भीतभीतः, प्रणम्य ॥ ३५ ॥

स्थाने हृषीकेश तव प्रकीर्त्या   जगत्प्रहृष्यत्यनुरज्यते च ।  रक्षांसि भीतानि दिशो द्रवन्ति   सर्वे नमस्यन्ति च सिद्धसंघाः ॥ ३६ ॥
स्थाने, हृषीकेश, तव, प्रकीर्त्या, जगत्, प्रहृष्यति, अयनुरज्यते, च, रक्षांसि, भीतानि, दिशः, द्रवन्ति,   सर्वे, नमस्यन्ति, च, सिद्धसंघाः ॥ ३६ ॥

कस्माच्च ते न नमेरन्महात्म—  न्गरीयसे ब्रह्मणोऽप्यादिकर्त्रे ।  अनन्त देवेश जगन्निवास  त्वमक्षरं सदसत्तत्परं यत् ॥ ३७ ॥
कस्माचत्, च, ते, न, नमेरन्, महात्मन्, गरीयसे, ब्रह्मणः, अपि, आयादिकर्त्रे, अनन्त, देवेश, जगन्निवास,  त्वम्, अक्षरं, सत्, असत्, परं, यत् ॥ ३७ ॥

त्वमादिदेवः पुरुषः पुराण—  स्त्वमस्य विश्वस्य परं निधानम् ।  वेत्तासि वेद्यं च परं च धाम  त्वया ततं विश्वमनन्तरूप ॥ ३८ ॥
त्वम्, आदिदेवः, पुरुषः, पुराणः, त्वम्, स्य, विश्वस्य, परं, निधानं, वेत्ता, असि, वेद्यं, च, परं, च, धाम, त्वया, ततं, विश्वम्, अनन्तरूप ॥ ३८ ॥

वायुर्यमोऽग्निर्वरुणः शशाङ्कः   प्रजापतिस्त्वं प्रपितामहश्च ।  नमो नमस्तेस्तु सहस्रकृत्वः   पुनश्च भूयोऽपि नमो नमस्ते ॥ ३९ ॥
वायुः, यमः, अग्निः, वरुणः, शशाङ्कः, प्रजापतिः, त्वं, पितामहः, च, नमः, नमः, ते, तु, सहस्रकॄत्वः, पुनः, च, भूयः, अपि, नमः, नमः, ते ॥ ३९ ॥

नमः पुरस्तादथ पृष्ठतस्ते   नमोऽस्तु ते सर्वत एव सर्व ।  अनन्तवीर्यामितविक्रमस्त्वं  सर्वं समाप्नोषि ततोऽसि सर्वः ॥ ४० ॥
नमः, पुरस्तात्, अथ, पृष्ठतः, ते, नमः, अस्तु, सर्वतः, एव, सर्वानन्तवीर्य, अमितविक्रमः, त्वं, सर्वं, समाप्नोषि, ततः, असि, सर्वः ॥ ४० ॥

सखेति मत्वा प्रसभं यदुक्तं  हे कृष्ण हे यादव हे सखेति ।  अजानता महिमानं तवेदं  मया प्रमादात्प्रणयेन वापि ॥ ४१ ॥
सखा, इति, मत्वा, प्रसमं, यत्, उक्तं, हे कृष्ण, हे यादव, हे सखे, इति, अजानता, महिमानं, तव, इदं, मया, प्रमादात्, प्रणयेन, वा, अपि ॥ ४१ ॥

यच्चावहासार्थमसत्कृतोऽसि  विहारशय्यासनभोजनेषु ।  एकोऽथवाप्यच्युत तत्समक्षं  तत्क्षामये त्वामहमप्रमेयम् ॥ ४२ ॥
यत्, च, अवहासार्थम्, असत्कृतः, असि, विहारशय्यासनभोजनेषु, एकः, अथवा, अपि, अच्युत, तत्समक्षं, तत्, क्षामये, त्वाम्, अहम्, अप्रमेयम् ॥ ४२ ॥

पितासि लोकस्य चराचरस्य   त्वमस्य पूज्यश्च गुरुर्गरीयान् ।  न त्वत्समोऽस्त्यभ्यधिकः कुतोऽन्यो  लोकत्रयेऽप्यप्रतिमप्रभाव ॥ ४३ ॥
पिता, असि, लोकस्य, चराचरस्य, त्वम्, अस्य, पूज्यः, च, गुरुः, गरीयान्, न, त्वत्समः, अस्ति, अभ्यधिकः, कुतः, अन्यः, लोकत्रये, अपि, अप्रतिमप्रभाव ॥ ४३ ॥

तस्मात्प्रणम्य प्रणिधाय कायं  प्रसादये त्वामहमीशमीड्यम् ।  पितेव पुत्रस्य सखेव सख्युः   प्रियः प्रियायार्हसि देव सोढुम् ॥ ४४ ॥
तस्मात्, प्रणम्य, प्रणिधाय, कायं, प्रसादये, त्वाम्, अहम्, ईशम्, ईड्यं, पिता, इव, पुत्रस्य, सखा, इव, सख्युः, प्रियः, प्रियायाः, अर्हसि, देव, सोढुम्  ॥ ४४ ॥

अदृष्टपूर्वं हृषितोऽस्मि दृष्ट्वा  भयेन च प्रव्यथितं मनो मे ।  तदेव मे दर्शय देव रूपं  प्रसीद देवेश जगन्निवास ॥ ४५ ॥
अदृष्टपूर्वं, हृषितः, अस्मि, दृष्ट्वा, भयेन, च, प्रव्यथितं, मनः, मे, तत्, एव, मे, दर्शय, देव, रूपं, प्रसीद, देवेशं, जगन्निवास ॥ ४५ ॥  

किरीटिनं गदिनं चक्रहस्त—  मिच्छामि त्वां द्रष्टुमहं तथैव ।  तेनैव रूपेण चतुर्भुजेन   सहस्रबाहो भव विश्वमूर्ते ॥ ४६ ॥
किरीटिनं, गदिनं, चक्रहस्तम्, इच्छामि, त्वाम्, द्रष्टुम्, अहं, तथा, एव, तेन, एव, रूपेण, चतुर्भुजेन, सहस्रबाहो, भव, विश्वमूर्ते ॥ ४६ ॥

मया प्रसन्नेन तवार्जुनेदं  रूपं परं दर्शितमात्मयोगात् ।  तेजोमयं विश्वमनन्तमाद्यं  यन्मे त्वदन्येन न दृष्टपूर्वम् ॥ ४७ ॥
मया, प्रसन्नेन, तव, अर्जुन, इदं,  रूपं, परं दर्शितम्, आत्मयोगात्, तेजोमयं, विश्वम्, अनन्तम्, आद्यं, यन्, मे, त्वदन्येन, न, दृष्टपूर्वम् ॥ ४७ ॥

न वेदयज्ञाध्ययनैर्न दानै—  र्न च क्रियाभिर्न तपोभिरुग्रैः ।  एवंरूपः शक्य अहं नृलोके  द्रष्टुं त्वदन्येन कुरुप्रवीर ॥ ४८ ॥
न, वेदयज्ञाध्ययनैः, न, दानैः, न, च, क्रियाभिः, न, तपोभिः, उग्रैः, एवंरूपः, शक्यः, अहं, नृलोके,  द्रष्टुं, त्वदन्येन, कुरुप्रवीर ॥ ४८ ॥

मा ते व्यथा मा च विमूढभावो  दृष्ट्वा रूपं घोरमीदृङ्ममेदम् ।  व्यपेतभीः प्रीतमनाः पुनस्त्वं  तदेव मे रूपमिदं प्रपश्य ॥ ४९ ॥
मा, ते, व्यथा, मा, च, विमूढभावः,  दृष्ट्वा, रूपं, घोरम्, इदृक्, मम, इदम्, व्यपेतभीः, प्रीतमनाः, पुनः, त्वं, तत्, एव, मे, रूपम्, इदं, प्रपश्य ॥ ४९ ॥

इत्यर्जुनं वासुदेवस्तथोक्त्वा  स्वकं रूपं दर्शयामास भूयः ।  आश्वासयामास च भीतमेनं  भूत्वा पुनःसौम्यवपुर्महात्मा ॥ ५० ॥
इति, अर्जुनं, वासुदेवः, तथा, उक्त्वा, स्वकं, रूपं, दर्शयामास, भूयः, आश्वासयामास, च, भीतम्, एनं, भूत्वा, पुनः, सौम्यवपुः, महात्मा ॥ ५० ॥

दृष्ट्वेदं मानुषं रूपं  तव सौम्यं जनार्दन ।  इदानीमस्मि संवृत्तः   सचेताः प्रकृतिं गतः ॥ ५१ ॥
दृष्ट्वा, इदं, मानुषं, रूपं,  तव, सौम्यं, जनार्दन, इदानीम्, अस्मि, संवृत्तः, सचेताः, प्रकृतिं, गतः ॥ ५१ ॥ 

सुदुर्दर्शमिदं रूपं  दृष्टवानसि यन्मम ।  देवा अप्यस्य रूपस्य  नित्यं दर्शनकाङ्क्षिणः ॥ ५२ ॥
सुदुर्दर्शम्, इदं, रूपं,  दृष्टवान्, असि, यत्, मम, देवाः, अपि, अस्य, रूपस्य,  नित्यं, दर्शनकाङ्क्षिणः ॥ ५२ ॥

नाहं वेदैर्न तपसा  न दानेन न चेज्यया ।  शक्य एवंविधो द्रष्टुं  दृष्टवानसि मां यथा ॥ ५३ ॥
न, अहं, वदैः, न, तपसा, न, दानेन, न, च, इज्यया, शक्यः, एवंविधः, द्रष्टुं, दृष्टवान्, असि, मां, यथा ॥ ५३ ॥

भक्त्या त्वनन्यया शक्य  अहमेवंविधोऽर्जुन ।  ज्ञातुं द्रष्टुं च तत्त्वेन  प्रवेष्टुं च परंतप ॥ ५४ ॥
भक्त्या, तु, अनन्यया, शक्यः, अहम्, एवंविधः, अर्जुन, ज्ञातुं, द्रष्टुं, च, तत्वेन, प्रवेष्टुं, च, परंतप ॥ ५४ ॥ 

मत्कर्मकृन्मत्परमो  मद्भक्तः सङ्गवर्जितः ।  निर्वैरः सर्वभूतेषु  यः स मामेति पाण्डव ॥ ५५ ॥
मत्कर्मकृत्, मत्परमः, मद्भक्तः, सङ्गवर्जितः, निर्वैरः, सर्वभूतेषु, यः, सः, माम्, इति, पाण्डव  ॥ ५५ ॥


एवं सततयुक्ता ये भक्तास्त्वां पर्युपासते ।  ये चाप्यक्षरमव्यक्तं तेषां के योगवित्तमाः ॥ १ ॥
एवं, सततयुक्ताः, ये, भक्ताः, त्वां, पर्युपासते, ये, च, अपि, अक्षरम्, अव्यक्तं, तेषां, के, योगवित्तमाः ॥ १ ॥

मय्यावेश्य मनो ये मां नित्ययुक्ता उपासते ।  श्रद्धया परयोपेतास्ते मे युक्ततमा मताः ॥ २ ॥
मयि, आवेश्य, मनः, ये, मां, नित्ययुक्ताः, उपासते, श्रद्धया, परया, उपेताः, ते, मे, युक्ततमाः, मताः ॥ २ ॥

ये त्वक्षरमनिर्देश्यमव्यक्तं पर्युपासते ।  सर्वत्रगमचिन्त्यं च कूटस्थमचलं ध्रुवम् ॥ ३ ॥
ये, तु, अक्षरम्, अनिर्देश्यम्, अव्यक्तं, पर्युपासते, सर्वत्रगम्, अचिन्त्यं, च, कूटस्थम्, अचलं, ध्रुवम् ॥ ३ ॥ 

संनियम्येन्द्रियग्रामं सर्वत्र समबुद्धयः ।  ते प्राप्नुवन्ति मामेव सर्वभूतहिते रताः ॥ ४ ॥
संनियम्य, इन्द्रियग्रामं, सर्वत्र, समबुद्धयः, ते, प्राप्नुवन्ति, माम्, एेव, सर्वभूतहिते, रताः ॥ ४ ॥

क्लेशोऽधिकतरस्तेषामव्यक्तासक्तचेतसाम् ।  अव्यक्ता हि गतिर्दुःखं देहवद्भिरवाप्यते ॥ ५ ॥
क्लेशः, अधिकतरः, तेषाम्, अव्यक्तासक्तचेतसाम्, अव्यक्ता, हि, गतिः, दुःखं, देहवद्भिः, अवाप्यते ॥ ५ ॥

ये तु सर्वाणि कर्माणि मयि संन्यस्य मत्पराः ।  अनन्येनैव योगेन मां ध्यायन्त उपासते ॥ ६ ॥
ये, तु, सर्वाणि, कर्माणि, मयि, संन्यस्य, मत्पराः, अनन्येन, एव, योगेन, मां, ध्यायन्तः, उपासते ॥ ६ ॥

तेषामहं समुद्धर्ता मृत्युसंसारसागरात् ।  भवामि न चिरात्पार्थ मय्यावेशितचेतसाम् ॥ ७ ॥
तेषाम्, अहं, समुद्धर्ता, मृत्युसंसारसागरात्, भवामि, न, चिरात्, पार्थ, मयि, आवेशितचेतसाम् ॥ ७ ॥

मय्येव मन आधत्स्व मयि बुद्धिं निवेशय ।  निवसिष्यसि मय्येव अत ऊर्ध्वं न संशयः ॥ ८ ॥
मयि, एव, मनः, आधत्स्व, मयि, बुद्धिं, निवेशय, निवसिष्यसि, मयि, एव, अतः, ऊर्ध्वं, न, संशयः ॥ ८ ॥

अथ चित्तं समाधातुं   न शक्नोषि मयि स्थिरम् ।  अभ्यासयोगेन ततो   मामिच्छाप्तुं धनंजय ॥ ९ ॥
अथ, चित्तं, समाधातुं, न, शक्नोषि, मयि, स्थिरम्, अभ्यासयोगेन, ततः, माम्, इच्छ, आप्तुं, धनंजय ॥ ९ ॥

अभ्यासेऽप्यसमर्थोऽसि  मत्कर्मपरमो भव ।  मदर्थमपि कर्माणि  कुर्वन्सिद्धिमवाप्स्यसि ॥ १० ॥
अभ्यासे, अपि, असमर्थः, असि, मत्कर्मपरमः, भव, मदर्थम्, अपि, कर्माणि, कुर्वन्, सिद्धिम्, अवाप्स्यसि ॥ १० ॥ 

अथैतदप्यशक्तोऽसि कर्तुं मद्योगमाश्रितः ।  सर्वकर्मफलत्यागं ततः कुरु यतात्मवान् ॥ ११ ॥
अथ, एतत्, अपि, असक्तः, असि, कर्तुं, मद्योगम्, आश्रितः, सर्वकर्मफलत्यागं, ततः, कुरु, यतात्मवान् ॥ ११ ॥

श्रेयो हि ज्ञानमभ्यासा—  ज्ज्ञानाद्ध्यानं विशिष्यते ।  ध्यानात्कर्मफलत्याग—  स्त्यागाच्छान्तिरनन्तरम् ॥ १२ ॥
श्रेयः, हि, ज्ञानम्, अभ्यासात्, ज्ञानात्, ध्यानं, विशिष्यते, ध्यानात्, कर्मफलत्यागः, त्यागात्, शान्तिः, अनन्तरम्  ॥ १२ ॥

अद्वेष्टा सर्वभूतानां मैत्रः करुण एव च ।  निर्ममो निरहंकारः समदुःखसुखः क्षमी ॥ १३ ॥
अद्वेष्टा, सर्वभूतानां, मैत्रः, करुणः, एव, च, निर्ममः, निरहंकारः, समदुःखसुखः, क्षमी ॥ १३ ॥

संतुष्टः सततं योगी  यतात्मा दृढनिश्चयः ।  मय्यर्पितमनोबुद्धि—  र्यो मद्भक्तः स मे प्रियः ॥ १४ ॥
संतुष्टः, सततं, योगी, यतात्मा, दृढनिश्चयः, मयि, अर्पितमनोबुद्धिः, यः, मद्भक्तः, सः, मे, प्रियः ॥ १४ ॥

यस्मान्नोद्विजते लोको  लोकान्नोद्विजते च यः ।     हर्षामर्षभयोद्वेगै—  र्मुक्तो यः स च मे प्रियः ॥ १५ ॥
यस्मात्, नः, उद्विजते, लोकः, लोकात्, न, उद्विजते, जनः, हर्षामर्षभयोद्वेगैः, र्मुक्तः, यः, सः, च, मे, प्रियः ॥ १५ ॥

अनपेक्षः शुचिर्दक्ष  उदासीनो गतव्यथः ।  सर्वारम्भपरित्यागी  यो मद्भक्तः स मे प्रियः ॥ १६ ॥
अनपेक्षः, शुचिः, र्दक्षः, उदासीनः, गतव्यथः, सर्वारम्भपरित्यागी,  यः, मद्भक्तः, सः, मे, प्रियः ॥ १६ ॥

यो नहृष्यति न द्वेष्टि  न शोचति न काङ्क्षति ।  शुभाशुभपरित्यागी  भक्तिमान्यः स मे प्रियः ॥ १७ ॥
यः, न, हृष्यति, न, द्वेष्टि,  न, शोचति, न, काङ्क्षति, शुभाशुभपरित्यागी,  भक्तिमान्, यः, सः, मे, प्रियः ॥ १७ ॥

समः शत्रौ च मित्रे च  तथा मानापमानयोः ।  शीतोष्णसुखदुःखेषु  समः सङ्गविवर्जितः ॥ १८ ॥
समः, शत्रौ, च, मित्रे, च,  तथा, मानापमानयोः, शीतोष्णसुखदुःखेषु,  समः, सङ्गविवर्जितः ॥ १८ ॥

तुल्यनिन्दास्तुतिर्मौनी  संतुष्टो येन केनचित् ।  अनिकेतः स्थिरमति—  र्भक्तिमान्मे प्रियो नरः ॥ १९ ॥
तुल्यनिन्दास्तुतिः, मौनी,  संतुष्टः, येन, केनचित्, अनिकेतः, स्थिरमतिः, भक्तिमान्, मे, प्रियः, नरः ॥ १९ ॥

ये तु धर्म्यामृतमिदं  यथोक्तं पर्युपासते ।  श्रद्दधाना मत्परमा  भक्तास्तेऽतीव मे प्रियाः ॥ २० ॥
ये, तु, धर्म्यामृतम्, इदं,  यथा, उक्तं, पर्युपासते, श्रद्दधानाः, मत्परमाः, भक्ताः, ते, अतीव, मे, प्रियाः ॥ २० ॥


इदं शरीरं कौन्तेय क्षेत्रमित्यभिधीयते ।  एतद्यो वेत्ति तं प्राहुः क्षेत्रज्ञ इति तद्विदः ॥१ ॥
इदं, शरीरं, कौन्तेय, क्षेत्रम्, इति, अभिधीयते, एतत्, यः, वेत्ति, तं, प्राहुःः, क्षेत्रज्ञः, इति, तद्विदः ॥१ ॥

क्षेत्रज्ञं चापि मां विद्धि सर्वक्षेत्रेषु भारत ।  क्षेत्रक्षेत्रज्ञयोर्ज्ञानं यत्तज्ज्ञानं मतं मम ॥ २ ॥
क्षेत्रज्ञं, च, अपि, मां, विद्धि, सर्वक्षेत्रेषु, भारत, क्षेत्रक्षेत्रज्ञयोः, ज्ञानं, यत्, तत्, ज्ञानं, मतं, मम ॥ २ ॥

तत्क्षेत्रं यच्च यादृक्च यद्विकारि यतश्च यत् ।  स च यो यत्प्रभावश्च तत्समासेन मे शृणु ॥ ३ ॥
तत्, क्षेत्रं, यत्, च, यादृक्, च, यद्विकारि, यतः, च, यत्, सः, च, यः, यत्प्रभावः, च, तत्, समासेन, मे शृणु ॥ ३ ॥

ऋषिभिर्बहुधा गीतं छन्दोभिर्विविधैः पृथक् ।  ब्रह्मसूत्रपदैश्चैव हेतुमद्भिर्विनिश्चितैः  ॥ ४ ॥
ऋषिभिः, बहुधा, गीतं, छन्दोभिः, विविधैः, पृथक्, ब्रह्मसूत्रपदैः, च, एव, हेतुमद्भिः, विनिश्चितैः  ॥ ४ ॥

महाभूतान्यहंकारो बुद्धिरव्यक्तमेव च ।  इन्द्रियाणि दशैकं च पञ्च चेन्द्रियगोचराः ॥ ५ ॥
महाभूतानि, अहङ्कारः, बुद्धिः, अव्यक्तं, एव, च, इन्द्रियाणि, दश, एकं, च, पञ्च, च, इन्द्रियगोचराः ॥ ५ ॥ 

इच्छा द्वेषः सुखं दुःखं संघातश्चेतना धृतिः ।  एतत्क्षेत्रं समासेन सविकारमुदाहृतम् ॥ ६ ॥
इच्छा, द्वेषः, सुखं, दुःखं, संघातशः, चेतना, धृतिः, एतत्, क्षेत्रं, समासेन, सविकारम्, उदाहृतम् ॥ ६ ॥

अमानित्वमदम्भित्व—  महिंसा क्षान्तिरार्जवम् ।  आचार्योपासनं शौचं  स्थैर्यमात्मविनिग्रहः ॥ ७ ॥
अमानित्वम्, अदम्भिवम्, अहिंसा, क्षान्तिः, आर्जवम्, आचार्योपासनं, शौचं,  स्थैर्यम्, आत्मविनिग्रहः ॥ ७ ॥

इन्द्रियार्थेषु वैराग्यमनहंकार एव च ।  जन्ममृत्युजराव्याधिदुःखदोषानुदर्शनम् ॥ ८ ॥
इन्द्रियार्थेषु, वैराग्यम्, अनहंकारः, एव, च, जन्ममृत्युजराव्याधिदुःखदोषानुदर्शनम् ॥ ८ ॥

असक्तिरनभिष्वङ्गः पुत्रदारगृहादिषु ।  नित्यं च समचित्तत्वमिष्टानिष्टोपपत्तिषु ॥ ९ ॥
असक्तिः, अनभिष्वङ्गः, पुत्रदारगृहादिषु, नित्यं, व्ह, समचित्तत्वम्, इष्टानिष्टोपपत्तिषु ॥ ९ ॥   

मयि चानन्ययोगेन भक्तिरव्यभिचारिणी ।  विविक्तदेशसेवित्वमरतिर्जनसंसदि ॥ १० ॥
मयि, च, अनन्ययोगेन, भक्तिः, अव्यभिचारिणी, विविक्तदेशसेवितम्, अरतिः,जनसंसदि ॥ १० ॥

अध्यात्मज्ञाननित्यत्वं तत्त्वज्ञानार्थदर्शनम् ।  एतज्ज्ञानमिति प्रोक्तमज्ञानं यदतोऽन्यथा ॥ ११ ॥
अध्यात्मज्ञाननित्यत्वं, तत्त्वज्ञानार्थदर्शनम्, एतत्, ज्ञानम्, इति, प्रोक्तम्, अज्ञानं, यत्, अतः, अन्यथा ॥ ११ ॥

ज्ञेयं यत्तत्प्रवक्ष्यामि यज्ज्ञात्वामृतमश्नुते ।  अनादिमत्परं ब्रह्म न सत्तन्नासदुच्यते ॥ १२ ॥
ज्ञेयं, यत्, तत्, प्रवक्ष्यामि, यत्, ज्ञात्वा, अमृतम्, अश्नुते, अनादिमत्, परं ब्रह्म, न, सत्, तत्, न, असत्, उच्यते ॥ १२ ॥ 

सर्वतःपाणिपादं तत्सर्वतोक्षिशिरोमुखम् ।  सर्वतःश्रुतिमल्लोके सर्वमावृत्य तिष्ठति ॥ १३ ॥
सर्वतःपाणिपादं, तत्, सर्वतोक्षिशिरोमुखं, सर्वतःश्रुतिमत्, लोके, सर्वम्, आवृत्य, तिष्ठति ॥ १३ ॥

सर्वेन्द्रियगुणाभासं सर्वेन्द्रियविवर्जितम् ।  असक्तं सर्वभृच्चैव निर्गुणं गुणभोक्तृ च ॥ १४ ॥
सर्वेन्द्रियगुणाभासं, सर्वेन्द्रियविवर्जितम्, असक्तं, सर्वभृत्, च, एव, निर्गुणं, गुणभोक्तृ, च ॥ १४ ॥

बहिरन्तश्च भूतानामचरं चरमेव च ।  सूक्ष्मत्वात्तदविज्ञेयं दूरस्थं चान्तिके च तत् ॥ १५ ॥
बहिः, अन्तः, च, भूतानाम्, अचरं, चरम्, एव, च, सूक्ष्मतत्वात्, तत्, अविज्ञेयं, दूरस्थं, च, अन्तिके, च, तत् ॥ १५ ॥ 

अविभक्तं च भूतेषु विभक्तमिव च स्थितम् ।  भूतभर्तृ च तज्ज्ञेयं ग्रसिष्णु प्रभविष्णु च ॥ १६ ॥
अविभक्तं, च, भूतेषु, विभक्तम्, इव, च, स्थितं, भूतभर्तृ, च, तत्, ज्ञेयं, ग्रसिष्णु, प्रभविष्णु, च ॥ १६ ॥

ज्योतिषामपि तज्ज्योतिस्तमसः परमुच्यते ।  ज्ञानं ज्ञेयं ज्ञानगम्यं हृदि सर्वस्य विष्ठितम् ॥ १७ ॥
ज्योतिषाम्, अपि, तज्ज्योतिः, तमसः, परम्, उच्यते, ज्ञानं, ज्ञेयं, ज्ञानगम्यं, हृदि, सर्वस्य, विष्ठितम् ॥ १७ ॥

इति क्षेत्रं तथा ज्ञानं ज्ञेयं चोक्तं समासतः ।  मद्भक्त एतद्विज्ञाय मद्भावायोपपद्यते ॥ १८ ॥
इति, क्षेत्रं, तथा, ज्ञानं, ज्ञेयं, च, उक्तं, समासतः, मद्भक्तः, एतत्, विज्ञाय, मद्भावाय, उपपद्यते ॥ १८ ॥

प्रकृतिं पुरुषं चैव विद्ध्यनादी उभावपि ।  विकारांश्च गुणांश्चैव विद्धि प्रकृतिसंभवान् ॥ १९ ॥
प्रकृतिं, पुरुषं, च, एव, विद्धि, अनादी, उभौ, अपि, विकारान्, च, गुणान्, च, एव, विद्धि, प्रकृतिसंभवान् ॥ १९ ॥

कार्यकरणकर्तृत्वे हेतुः प्रकृतिरुच्यते ।  पुरुषः सुखदुःखानां भोक्तृत्वे हेतुरुच्यते ॥ २० ॥
कार्यकरणकर्तृत्वे, हेतुः, प्रकृतिः, उच्यते, पुरुषः, सुखदुःखानां, भोक्तृत्वे, हेतुः, उच्यते ॥ २० ॥

पुरुषः प्रकृतिस्थो हि भुङ्क्ते प्रकृतिजान्गुणान् ।  कारणं गुणसङ्गोऽस्य सदसद्योनिजन्मसु ॥ २१ ॥
पुरुषः, प्रकृतिस्थः, हि, भुङ्क्ते, प्रकृतिजान्, गुणान्, कारणं, गुणसङ्गः, अस्य, सदसद्योनिजन्मसु ॥ २१ ॥

उपद्रष्टानुमन्ता च भर्ता भोक्ता महेश्वरः ।  परमात्मेति चाप्युक्तो देहेऽस्मिन्पुरुषः परः ॥ २२ ॥
उपद्रष्टा, अनुमन्ता, च, भर्ता, भोक्ता, महेश्वरः, परमात्मा, इति, च, अपि, उक्तः, देहे, अस्मिन्, पुरुषः, परः ॥ २२ ॥

य एवं वेत्ति पुरुषं प्रकृतिं च गुणैः सह ।  सर्वथा वर्तमानोऽपि न स भूयोऽभिजायते ॥ २३ ॥
यः, एवं, वेत्ति, पुरुषं, प्रकृतिं, च, गुणैः, सह, सर्वथा, वर्तमानः, अपि, न, सः, भूयः, अभिजायते ॥ २३ ॥

ध्यानेनात्मनि पश्यन्ति केचिदात्मानमात्मना ।  अन्ये सांख्येन योगेन कर्मयोगेन चापरे ॥ २४ ॥
ध्यानेन, आत्मनि, पश्यन्ति, केचित्, आत्मानम्, आत्मना, अन्ये, सांख्य़ेन, योगेन, कर्मयोगेन, च, अपरे ॥ २४ ॥  

अन्ये त्वेवमजानन्तः श्रुत्वान्येभ्य उपासते ।  तेऽपि चातितरन्त्येव मृत्युं श्रुतिपरायणाः ॥ २५ ॥
अन्ये, तु, एवम्, अजानन्तः, श्रुत्वा, अन्येभ्यः, उपासते, ते, अपि, च, अतितरन्ति, एव, मृत्युं, श्रुतिपरायणाः ॥ २५ ॥

यावत्संजायते किंचित्सत्त्वं स्थावरजङ्गमम् ।  क्षेत्रक्षेत्रज्ञसंयोगात्तद्विद्धि भरतर्षभ ॥ २६ ॥
यावत्, सञ्जायते, किञ्चित्, सत्त्वं, स्थावरजङ्गमं, क्षेत्रक्षेत्रज्ञसंयोगात्, तत्, विद्धि, भरतर्षभ ॥ २६ ॥

समं सर्वेषु भूतेषु तिष्ठन्तं परमेश्वरम् ।  विनश्यत्स्वविनश्यन्तं यः पश्यति स पश्यति ॥ २७ ॥
समं, सर्वेषु, भूतेषु, तिष्ठन्तं, परमेश्वरम्, विनश्यत्सु, अवविनश्यन्तं, यः, पश्यति, सः, पश्यति ॥ २७ ॥

समं पश्यन्हि सर्वत्र   समवस्थितमीश्वरम् ।  न हिनस्त्यात्मनात्मानं  ततो याति परां गतिम् ॥ २८ ॥
समं, पश्यन्, हि, सर्वत्र, समवस्थितम्, ईश्वरं, न, हिनस्ति, आत्मना, आत्मानं, ततः, याति, परां, गतिम् ॥ २८ ॥

प्रकृत्यैव च कर्माणि क्रियमाणानि सर्वशः ।  यः पश्यति तथात्मानमकर्तारं स पश्यति ॥ २९ ॥
प्रकृत्या, एव, च, कर्माणि, क्रियमाणानि, सर्वशः, यः, पश्यति, तथा, आत्मानम्, अकर्तारं, सः, पश्यति ॥ २९ ॥ 

यदा भूतपृथग्भावमेकस्थमनुपश्यति ।  तत एव च विस्तारं ब्रह्म संपद्यते तदा ॥ ३० ॥
यदा, भूतपृथग्भावम्, एकस्थम्, अनुपश्यति, ततः, एव, च, विस्तारं, ब्रह्म, संपद्यते, तदा ॥ ३० ॥

अनादित्वान्निर्गुणत्वा—  त्परमात्मायमव्ययः ।  शरीरस्थोऽपि कौन्तेय   न करोति न लिप्यते ॥ ३१ ॥
अनादित्वात्, निर्गुणत्वात्, परमात्मा, अयम्, अव्ययः, शरीरस्थः, अपि, कौन्तेय, न, करोति, न, लिप्यति ॥ ३१ ॥

यथा सर्वगतं सौक्ष्म्या—  दाकाशं नोपलिप्यते ।  सर्वत्रावस्थितो देहे   तथात्मा नोपलिप्यते ॥ ३२ ॥
यथा, सर्वगतं, सौक्ष्म्यात्, आकाशं, न, उपलिप्यते, सर्वत्र, अवस्थितः, देहे, तथा, आत्मा, न, उपलिप्यते ॥ ३२ ॥

यथा प्रकाशयत्येकः कृत्स्नं लोकमिमं रविः ।  क्षेत्रं क्षेत्री तथा कृत्स्नं प्रकाशयति भारत ॥ ३३ ॥
यथा, प्रकाशयति, एकः, कृत्स्नं, लोकम्, इमं, रविः, क्षेत्रं, क्षेत्री, तथा, कृत्स्नं, प्रकाशयति, भारत ॥ ३३ ॥

क्षेत्रक्षेत्रज्ञयोरेवमन्तरं ज्ञानचक्षुषा ।  भूतप्रकृतिमोक्षं च ये विदुर्यान्ति ते परम् ॥ ३४ ॥
क्षेत्रक्षेत्रज्ञयोः, एवम्, अन्तरं, ज्ञानचक्षुषा, भूतप्रकृतिमोक्षं, च, ये, विदुः, यान्ति, ते, परम् ॥ ३४ ॥


परं भूयः प्रवक्ष्यामि  ज्ञानानां ज्ञानमुत्तमम् ।  यज्ज्ञात्वा मुनयः सर्वे  परां सिद्धिमितो गताः ॥ १ ॥
परं, भूयः, प्रवक्ष्यामि, ज्ञानानां, ज्ञानम्, उत्तमं, यत्, ज्ञात्वा, मुनयः, सर्वे, परां, सिद्धिं, इतः, गताः ॥ १ ॥ 

इदं ज्ञानमुपाश्रित्य मम साधर्म्यमागताः ।  सर्गेऽपि नोपजायन्ते प्रलये न व्यथन्ति च ॥ २ ॥
इदं, ज्ञानम्, उपाश्रित्य, मम, साधर्म्यम्, आगताः, सर्गे, अपि, न, उपजायन्ते, प्रलये, न, व्यथन्ति, च ॥ २ ॥

मम योनिर्महद्ब्रह्म तस्मिन्गर्भं दधाम्यहम् ।  संभवः सर्वभूतानां ततो भवति भारत ॥ ३ ॥
मम, योनिः, महत्, ब्रह्म, तस्मिन्, गर्भं, दधामि, अहं, सम्भवः, सर्वभूतानां, ततः, भवति, भारत ॥ ३ ॥

सर्वयोनिषु कौन्तेय मूर्तयः संभवन्ति याः ।  तासां ब्रह्म महद्योनिरहं बीजप्रदः पिता ॥ ४ ॥
सर्वयोनिषु, कौन्तेय, मूर्तयः, सम्भवन्ति, याः, तासां, ब्रह्म, महत्, योनिः, अहं, बीजप्रदः, पिता ॥ ४ ॥

सत्त्वं रजस्तम इति गुणाः प्रकृतिसंभवाः ।  निबध्नन्ति महाबाहो देहे देहिनमव्ययम् ॥ ५ ॥
सत्त्वं, रजः, तमः, इति, गुणाः, प्रकृतिसंभवाः, निबध्नन्ति, महाबाहो, देहे, देहिनम्, अव्ययम् ॥ ५ ॥

तत्र सत्त्वं निर्मलत्वात्प्रकाशकमनामयम् ।  सुखसङ्गेन बध्नाति ज्ञानसङ्गेन चानघ ॥ ६ ॥
तत्र, सत्त्वं, निर्मलत्वात्, प्रकाशकम्, अनामयम्, सुखसङ्गेन, बध्नाति, ज्ञानसङ्गेन, च, अनघ ॥ ६ ॥

रजो रागात्मकं विद्धि तृष्णासङ्गसमुद्भवम् ।  तन्निबध्नाति कौन्तेय कर्मसङ्गेन देहिनम् ॥ ७ ॥
रजः, रागात्मकं, विद्धि, तृष्णासङ्गसमुद्भवं, तत्, निबध्नाति, कौन्तेय, कर्मसङ्गेन, देहिनम् ॥ ७ ॥

तमस्त्वज्ञानजं विद्धि मोहनं सर्वदेहिनाम् ।  प्रमादालस्यनिद्राभिस्तन्निबध्नाति भारत ॥ ८ ॥
तमः, तु, अज्ञानजं, विद्धि, मोहनं, सर्वदेहिनां, प्रमादालस्यनिद्राभिः, तत्, निबध्नाति, भारत ॥ ८ ॥

सत्त्वं सुखे सञ्जयति रजः कर्मणि भारत ।  ज्ञानमावृत्य तु तमः प्रमादे सञ्जयत्युत ॥ ९ ॥
सत्त्वं, सुखे, सञ्जयति, रजः, कर्मणि, भारत, ज्ञानम्, आवृत्य, तु, तमः, प्रमादे, सञ्जयति, उत ॥ ९ ॥

रजस्तमश्चाभिभूय सत्त्वं भवति भारत ।  रजः सत्त्वं तमश्चैव तमः सत्त्वं रजस्तथा ॥ १० ॥
रजः, तमः, च, अभिभूय, सत्त्वं, भवति, भारत, रजः, सत्त्वं, तमः, च, एव, तमः, सत्त्वं, रजः, तथा ॥ १० ॥ 

सर्वद्वारेषु देहेऽस्मिन्प्रकाश उपजायते ।  ज्ञानं यदा तदा विद्याद्विवृद्धं सत्त्वमित्युत ॥ ११ ॥
सर्वद्वारेषु, देहे, अस्मिन्, प्रकाशः, उपजायते, ज्ञानं, यदा, तदा, विद्यात्, विवृद्धं, सत्त्वम्, इति, उत  ॥ ११ ॥

लोभः प्रवृत्तिरारम्भः कर्मणामशमः स्पृहा ।  रजस्येतानि जायन्ते विवृद्धे भरतर्षभ ॥ १२ ॥
लोभः, प्रवृत्तिः, आरम्भः, कर्मणाम्, अशमः, स्पृहा, रजसि, एतानि, जायन्ते, विवृद्धे, भरतर्षभ ॥ १२ ॥

अप्रकाशोऽप्रवृत्तिश्च प्रमादो मोह एव च ।  तमस्येतानि जायन्ते विवृद्धे कुरुनन्दन ॥ १३ ॥
अप्रकाशः, अप्रवृत्तिः, च, प्रमादः, मोहः, एव, च, तमसि, एतानि, जायन्ते, विवृद्धे, कुरुनन्दन ॥ १३ ॥

यदा सत्त्वे प्रवृद्धे तु प्रलयं याति देहभृत् ।  तदोत्तमविदां लोकानमलान्प्रतिपद्यते ॥ १४ ॥
यदा, सत्त्वे, प्रवृद्धे, तु, प्रलयं, याति, देहभृत्, तदा, उत्तमविदां, लोकान्, अमलान्, प्रतिपद्यते ॥ १४ ॥

रजसि प्रलयं गत्वा कर्मसङ्गिषु जायते ।  तथा प्रलीनस्तमसि मूढयोनिषु जायते ॥ १५ ॥
रजसि, प्रलयं, गत्वा, कर्मसङ्गिषु, जायते, तथा, प्रलीनः, तमसि, मूढयोनिषु, जायते ॥ १५ ॥

कर्मणः सुकृतस्याहुः सात्त्विकं निर्मलं फलम् ।  रजसस्तु फलं दुःखमज्ञानं तमसः फलम् ॥ १६ ॥
कर्मणः, सुकृतस्य, आहुः, सात्त्विकं, निर्मलं, फलं, रजसः, तु, फलं, दुःखम्, अज्ञानं, तमसः, फलम् ॥ १६ ॥

सत्त्वात्संजायते ज्ञानं रजसो लोभ एव च ।  प्रमादमोहौ तमसो भवतोऽज्ञानमेव च ॥ १७ ॥
सत्त्वात्, संजायते, ज्ञानं, रजसः, लोभः, एव, च, प्रमादमोहौ, तमसः, भवतः, अज्ञानम्, एव, च ॥ १७ ॥

ऊर्ध्वं गच्छन्ति सत्त्वस्था  मध्ये तिष्ठन्ति राजसाः ।  जघन्यगुणवृत्तस्था  अधो गच्छन्ति तामसाः ॥ १८ ॥
ऊर्ध्वं, गच्छन्ति, सत्त्वस्थाः,  मध्ये, तिष्ठन्ति, राजसाः, जघन्यगुणवृत्तस्थाः, अधः, गच्छन्ति, तामसाः ॥ १८ ॥

नान्यं गुणेभ्यः कर्तारं यदा द्रष्टानुपश्यति ।  गुणेभ्यश्च परं वेत्ति मद्भावं सोऽधिगच्छति ॥ १९ ॥
न, अन्यं, गुणेभ्यः, कर्तारं, यदा, द्रष्टा, अनुपश्यति, गुणेभ्यः, च, परं, वेत्ति, मद्भावं, सः, अधिगच्छति ॥ १९ ॥

गुणानेतानतीत्य त्रीन्देही देहसमुद्भवान् ।  जन्ममृत्युजरादुःखैर्विमुक्तोऽमृतमश्नुते ॥ २० ॥
गुणान्, एतान् अतीत्य, त्रीन्, देही, देहसमुद्भवं, जन्ममृत्युजरादुःखैः, विमुक्तः, अमृतम्, अश्नुते 

कैर्लिङ्गैस्त्रीन्गुणानेतानतीतो भवति प्रभो ।  किमाचारः कथं चैतांस्त्रीन्गुणानतिवर्तते ॥ २१ ॥
कैः, लिङ्गैः, त्रीन्, गुणान्, एतान्, अतीतः, बवति, प्रभो, किमाचारः, कथं, च, एतान्, त्रीन्, गुणान्, अतिवर्तते ॥ २१ ॥   

प्रकाशं च प्रवृत्तिं च मोहमेव च पाण्डव ।  न द्वेष्टि संप्रवृत्तानि न निवृत्तानि काङ्क्षति ॥ २२ ॥
प्रकाशं, च, प्रवृत्तिं, च, मोहम्, एेव, च, पाण्डव, न, द्वेष्टि, संप्रवृत्तानि, न, निवृत्तानि, काङ्क्षति ॥ २२ ॥

उदासीनवदासीनो गुणैर्यो न विचाल्यते ।  गुणा वर्तन्त इत्येव योऽवतिष्ठति नेङ्गते ॥ २३ ॥
उदासीनवत्, आसीनः, गुणैः, यः, न, विचाल्यते, गुणाः, वर्तन्ते, इति, एव, यः, अवतिष्ठति, न, इङ्गते ॥ २३ ॥  

समदुःखसुखः स्वस्थः समलोष्टाश्मकाञ्चनः ।  तुल्यप्रियाप्रियो धीरस्तुल्यनिन्दात्मसंस्तुतिः ॥ २४ ॥
समदुःखसुखः, स्वस्थः, समलोष्टाश्मकाञ्चनः, तुल्यप्रियाप्रियः, धीरः, तुल्यनिन्दात्मसंस्तुतिः ॥ २४ ॥

मानापमानयोस्तुल्यस्तुल्यो मित्रारिपक्षयोः ।  सर्वारम्भपरित्यागी गुणातीतः स उच्यते ॥ २५ ॥
मानापमानयोः, तुल्यः, तुल्यः, मित्रारिपक्षयोः, सर्वारम्भपरित्यागी, गुणातीतः, सः, उच्यते ॥ २५ ॥ 

मां च योऽव्यभिचारेण भक्तियोगेन सेवते ।  स गुणान्समतीत्यैतान्ब्रह्मभूयाय कल्पते ॥ २६ ॥
मां, च, यः, अव्यभिचारेण, भक्तियोगेन, सेवते, सः, गुणान्, समतीत्य, एतान्, ब्रह्मभूयाय, कल्पते ॥ २६ ॥

ब्रह्मणो हि प्रतिष्ठाहममृतस्याव्ययस्य च ।  शाश्वतस्य च धर्मस्य सुखस्यैकान्तिकस्य च ॥ २७ ॥
ब्रह्मणः, हि, प्रतिष्ठा, अहम्, अमृतस्य, अव्ययस्य, च, शाश्वतस्य, च, धर्मस्य, सुखस्य, एकान्तिकस्य, च ॥ २७ ॥


ऊर्ध्वमूलमधःशाखमश्वत्थं प्राहुरव्ययम् ।  छन्दांसि यस्य पर्णानि यस्तं वेद स वेदवित् ॥ १ ॥
ऊर्ध्वमूलम्, अधःशाखम्, अश्वत्थं, प्राहुः, अव्ययं, छन्दांसि, यस्य, पर्णानि, यः, तं, वेद, सः, वेदवित् ॥ १ ॥  

अधश्चोर्ध्वं प्रसृतास्तस्य शाखा   गुणप्रवृद्धा विषयप्रवालाः ।  अधश्च मूलान्यनुसंततानि   कर्मानुबन्धीनि मनुष्यलोके ॥ २ ॥
अधः, च, ऊर्ध्वं, प्रसृताः, तस्य, शाखाः, गुणप्रवृद्धाः, विषयप्रवालाः, अधः, च, मूलानि, अनुसण्ततानि, कर्मानुबन्धीनि, मनुष्यलोके ॥ २ ॥

न रूपमस्येह तथोपलभ्यते   नान्तो न चादिर्न च संप्रतिष्ठा ।  अश्वत्थमेनं सुविरूढमूल—  मसङ्गशस्त्रेण दृढेन छित्त्वा ॥ ३ ॥
न, रूपम्, अस्य, इह, तथा, उपलभ्यते, न, अन्तः, न, च, आदिः, न, च, संप्रतिष्ठा, अश्वत्थम्, एनं, सुविरूढमूलं, असङ्गशस्त्रेण, दृढेन्, छित्वा ॥ ३ ॥   

ततः पदं तत्परिमार्गितव्यं  यस्मिन्गता न निवर्तन्ति भूयः ।  तमेव चाद्यं पुरुषं प्रपद्ये  यतः प्रवृत्तिः प्रसृता पुराणी ॥ ४ ॥
ततः, पदं, तत्, परिमार्गितव्यं, यस्मिन्, गताः, न, निवर्तन्ति, भूयः, तम्, एव, च, आद्यं, पुरुषं, प्रपद्ये, यतः, प्रवृत्तिः, प्रसृता, पुराणी ॥ ४ ॥ 

निर्मानमोहा जितसङ्गदोषा  अध्यात्मनित्या विनिवृत्तकामाः ।  द्वन्द्वैर्विमुक्ताः सुखदुःखसंज्ञै—  र्गच्छन्त्यमूढाः पदमव्ययं तत् ॥ ५ ॥
निर्मानमोहाः, जितसङ्गदोषाः,  अध्यात्मनित्याः, विनिवृत्तकामाः, द्वन्द्वैः, विमुक्ताः, सुखदुःखसंज्ञैः, गच्छन्ति, अमूढाः, पदम्, अव्ययं, तत् ॥ ५ ॥

न तद्भासयते सूर्यो न शशाङ्को न पावकः ।  यद्गत्वा न निवर्तन्ते तद्धाम परमं मम ॥ ६ ॥
न, तत्, भासयते, सूर्यः, न, शशाङ्कः, न, पावकः, यद्गत्वा, न, निवर्तन्ते, तत्, धाम, परमं, मम ॥ ६ ॥

ममैवांशो जीवलोके जीवभूतः सनातनः ।  मनःषष्ठानीन्द्रियाणि प्रकृतिस्थानि कर्षति ॥ ७ ॥
मम, एव, अंशः, जीवलोके जीवभूतः, सनातनः, मनःषष्ठानि, इन्द्रियाणि, प्रकृतिस्थानि, कर्षति ॥ ७ ॥ 

शरीरं यदवाप्नोति यच्चाप्युत्क्रामतीश्वरः ।  गृहीत्वैतानि संयाति वायुर्गन्धानिवाशयात् ॥ ८ ॥
शरीरं, यत्, अवाप्नोति, यत्, च, अपि, उत्क्रामति, ईश्वरः, गृहीत्वा, एतानि, संयाति, वायुः, गन्धान्, इव, आशयात् ॥ ८ ॥

श्रोत्रं चक्षुः स्पर्शनं च रसनं घ्राणमेव च ।  अधिष्ठाय मनश्चायं विषयानुपसेवते ॥ ९ ॥
श्रोत्रं, चक्षुः, स्पर्शनं, च, रसनं, घ्राणम्, एव, च, अधिष्ठाय, मनः, च, अयं, विषयान्, उपसेवते ॥ ९ ॥

उत्क्रामन्तं स्थितं वापि भुञ्जानं वा गुणान्वितम् ।  विमूढा नानुपश्यन्ति पश्यन्ति ज्ञानचक्षुषः ॥ १० ॥
उत्क्रामन्तं, स्थितं, वा, अपि, भुञ्जानं, वा, गुणान्वितं, विमूढाः, न, अनुपश्यन्ति, पश्यन्ति, ज्ञानचक्षुषः ॥ १० ॥

यतन्तो योगिनश्चैनं पश्यन्त्यात्मन्यवस्थितम् ।  यतन्तोऽप्यकृतात्मानो नैनं पश्यन्त्यचेतसः ॥ ११ ॥
यतन्तः, योगिनः, च, एनं, पश्यन्ति, आत्मनि, अवस्थितं, यतन्तः, अपि, अकृतात्मनः, न, एनं, पश्यन्ति, अचेतसः॥ ११ ॥ 

यदादित्यगतं तेजो जगद्भासयतेऽखिलम् ।  यच्चन्द्रमसि यच्चाग्नौ तत्तेजो विद्धि मामकम् ॥ १२ ॥
यत्, अदित्यगतं, तेजः, जगत्, भासयते, अखिलं, यत्, चन्द्रमसि, यत्, च, अग्नौ, तत्, तेजः, विद्धि, मामकम् ॥ १२ ॥  

गामाविश्य च भूतानि  धारयाम्यहमोजसा ।  पुष्णामि चौषधीः सर्वाः   सोमो भूत्वा रसात्मकः ॥ १३ ॥
गाम्, आविश्य, च, भूतानि, धारयामि, अहम्, ओजसा, पुष्णामि, च, ओषधीः, सर्वाः, सोमः, भूत्वा, रसात्मकः ॥ १३ ॥ 

अहं वैश्वानरो भूत्वा प्राणिनां देहमाश्रितः ।  प्राणापानसमायुक्तः पचाम्यन्नं चतुर्विधम् ॥ १४ ॥
अहं, वैश्वानरः, भूत्वा, प्राणिनां, देहम्, आश्रितः, प्राणापानसमायुक्तः, पचामि, अन्नं, चतुर्विधम् ॥ १४ ॥ 

सर्वस्य चाहं हृदि संनिविष्टो   मत्तः स्मृतिर्ज्ञानमपोहनं च ।  वेदैश्च सर्वैरहमेव वेद्यो  वेदान्तकृद्वेदविदेव चाहम् ॥ १५ ॥
सर्वस्य, च, अहं, हृदि, संनिविष्टः, मत्तः, स्मृतीः, ज्ञानम्, अपोहनं, च, वेदैः, च, सर्वैः, अहम्, एव, वेद्यः, वेदान्तकृत्, वेदवित्, एव, च, अहम् ॥ १५ ॥ 
 
द्वाविमौ पुरुषौ लोके क्षरश्चाक्षर एव च ।  क्षरः सर्वाणि भूतानि कूटस्थोऽक्षर उच्यते ॥ १६ ॥
द्वौ, इमौ, पुरुषौ, लोके, क्षरः, च, अक्षरः, एव, च, क्षरः, सर्वाणि, भूतानि, कूटस्थः, अक्षरः, उच्यते ॥ १६ ॥  

उत्तमः पुरुषस्त्वन्यः परमात्मेत्युदाहृतः ।  यो लोकत्रयमाविश्य बिभर्त्यव्यय ईश्वरः ॥ १७ ॥
उत्तमः, पुरुषः, तु, अन्यः, परमात्मा, उदहृतः, यः, लोकत्रयम्, आविश्य, बिभर्ति, अव्ययः, ईश्वरः ॥ १७ ॥   

यस्मात्क्षरमतीतोऽह—  मक्षरादपि चोत्तमः ।  अतोऽस्मि लोके वेदे च  प्रथितः पुरुषोत्तमः ॥ १८ ॥
यस्मत्, क्षरम्, अतीतः, अहम्, अक्षरात्, अपि, च, उत्तमः, अतः, अस्मि, लोके, वेदे, च, प्रथितः, पुरुषोत्तमः ॥ १८ ॥ 

यो मामेवमसंमूढो जानाति पुरुषोत्तमम् ।  स सर्वविद्भजति मां सर्वभावेन भारत ॥ १९ ॥
यः, माम्, एवम्, असंमूढः, जानाति, पुरुषोत्तमं, सः, सर्ववित्, भजति, मां, सर्वभावेन, भारत ॥ १९ ॥

इति गुह्यतमं शास्त्र—  मिदमुक्तं मयानघ ।  एतद्बुद्ध्वा बुद्धिमान्स्या—  त्कृतकृत्यश्च भारत ॥ २० ॥
इति, गुह्यतमं, शास्त्रम्, इदम्, उक्तं, मया, अनघ, एतत्, बुद्ध्वा, बुद्धिमान्, स्यात्, कृतकृत्यः, च, भारत ॥ २० ॥ 


अभयं सत्त्वसंशुद्धिर्ज्ञानयोगव्यवस्थितिः ।  दानं दमश्च यज्ञश्च स्वाध्यायस्तप आर्जवम् ॥ १ ॥
अभयं, सत्वसंशुद्धिः, ज्ञानयोगव्यवस्थितिः, दानं, दमः, च, यज्ञः, च, स्वाध्यायः, तपः, आर्जवम् ॥ १ ॥ 

अहिंसा सत्यमक्रोधस्त्यागः शान्तिरपैशुनम् ।  दया भूतेष्वलोलुप्त्वं मार्दवं ह्रीरचापलम् ॥ २ ॥
अहिंसा, दत्यम्, अक्रोधः, त्यागः, शान्तिः, अपिशुनं, दया, भूतेषु, अलोलुप्तं, मार्दवं, ह्रीः, अचापलम् ॥ २ ॥  

तेजः क्षमा धृतिः शौचमद्रोहो नातिमानिता ।  भवन्ति संपदं दैवीमभिजातस्य भारत ॥ ३ ॥
तेजः, क्षमा, धृतिः, शौचम्, अद्रोहः, नातिमानिता, भवन्ति, संपदं, दैवीम्, अभिजातस्य, भारत ॥ ३ ॥

दम्भो दर्पोऽतिमानश्च क्रोधः पारुष्यमेव च ।  अज्ञानं चाभिजातस्य पार्थ संपदमासुरीम् ॥ ४ ॥
दम्भः, दर्पः, अतिमानः, च, क्रोधः, पारुष्यम्, एव, च, अज्ञानं, च, अभिजातस्य, पार्थ, संपदम्, आसुरीम् ॥ ४ ॥ 

दैवी संपद्विमोक्षाय निबन्धायासुरी मता ।  मा शुचः संपदं दैवीमभिजातोऽसि पाण्डव ॥ ५ ॥
दैवी, संपत्, विमोक्षाय, निबन्धाय, आसुरी, मता, मा, शुचः, संपदं, दैवीम्, अभिजातः, असि, पाण्डव ॥ ५ ॥

द्वौ भूतसर्गौ लोकेऽस्मिन्दैव आसुर एव च ।  दैवो विस्तरशः प्रोक्त आसुरं पार्थ मे शृणु ॥ ६ ॥
द्वौ, भूतसर्गौ, लोके,अस्मिन्, दैवः, आसुरः, एव, च, दैवः, विस्तरशः, प्रोक्तः, आसुरं, पार्थ, मे, शृणु ॥ ६ ॥

प्रवृत्तिं च निवृत्तिं च जना न विदुरासुराः ।  न शौचं नापि चाचारो न सत्यं तेषु विद्यते ॥ ७ ॥
प्रवृत्तिं, च, निवृत्तिं, च, जनाः, न, विदुः, आसुराः, न, शौचं, न, अपि, च, आचारः, न, सत्यं, तेषु, विद्यते ॥ ७ ॥

असत्यमप्रतिष्ठं ते जगदाहुरनीश्वरम् ।  अपरस्परसंभूतं किमन्यत्कामहैतुकम् ॥ ८ ॥
अस्त्यम्, अप्रतिष्ठं, ते, जगत्, आहुः, अनीश्वरम्, अपरस्परसंभूतं, किम्, अन्यत्, कामहैतुकम् ॥ ८ ॥

एतां दृष्टिमवष्टभ्य नष्टात्मानोऽल्पबुद्धयः ।  प्रभवन्त्युग्रकर्माणः क्षयाय जगतोऽहिताः ॥ ९ ॥
एतां, दृष्टिम्, अवष्टभ्य, नष्टात्मानः, अल्पबुद्धयः, प्रभवन्ति, उग्रकर्माणः, क्षयाय, जगतः, अहिताः ॥ ९ ॥

काममाश्रित्य दुष्पूरं दम्भमानमदान्विताः ।  मोहाद्गृहीत्वासद्ग्राहान्प्रवर्तन्तेऽशुचिव्रताः ॥ १० ॥
कामम्, आश्रित्य, दुष्पूरं, दम्भमानमदान्विताः, मोहात्, गृहीत्वा, असद्ग्राहान्, प्रवर्तन्ते, अशुचिव्रताः ॥ १० ॥ 

चिन्तामपरिमेयां च प्रलयान्तामुपाश्रिताः ।  कामोपभोगपरमा एतावदिति निश्चिताः ॥ ११ ॥
चिन्ताम्, अपरिमेयां, च, प्रलयान्तम्, उपाश्रिताः, कामोपभोगपरमाः, एतावत्, इति, निश्चिताः ॥ ११ ॥

आशापाशशतैर्बद्धाः कामक्रोधपरायणाः ।  ईहन्ते कामभोगार्थमन्यायेनार्थसंचयान् ॥ १२ ॥
आशापाशशतैः, बद्धाः, कामक्रोधपरायणाः, ईहन्ते, कामभोगार्थम्, अन्यायेन, अर्थसंचयान् ॥ १२ ॥

इदमद्य मया लब्धमिदं प्राप्स्ये मनोरथम् ।  इदमस्तीदमपि मे भविष्यति पुनर्धनम् ॥ १३ ॥
इदम्, अद्य, मया, लब्धम्, इदं, प्राप्स्ये, मनोरथम्, इदम्, अस्ति, इदम्, अपि, मे, भविष्यति, पुनः, धनम् ॥ १३ ॥

असौ मया हतः शत्रु—  र्हनिष्ये चापरानपि ।  ईश्वरोऽहमहं भोगी  सिद्धोऽहं बलवान्सुखी ॥ १४ ॥
असौ, मया, हतः, शत्रुः, हनिष्ये, च, अपरान्, अपि, ईश्वरः, अहम्, अहं, भोगी, सिद्धः, अहं, बलवान्, सुखी ॥ १४ ॥

आढ्योऽभिजनवानस्मि  कोऽन्योऽस्ति सदृशो मया ।  यक्ष्ये दास्यामि मोदिष्य  इत्यज्ञानविमोहिताः ॥ १५ ॥
आढ्यः, अभिजनवान्, अस्मि, कः, अन्यः, अस्ति, सदृशः, मया, यक्ष्ये, दास्यामि, मोदिष्ये, इति, अज्ञानविमोहिताः ॥ १५ ॥

अनेकचित्तविभ्रान्ता मोहजालसमावृताः ।  प्रसक्ताः कामभोगेषु पतन्ति नरकेऽशुचौ ॥ १६ ॥
अनेकचित्तविभ्रान्ताः, मोहजालसमावृताः, प्रसक्ताः, कामभोगेषु, पतन्ति, नरके, अशुचौ ॥ १६ ॥

आत्मसंभाविताः स्तब्धा धनमानमदान्विताः ।  यजन्ते नामयज्ञैस्ते दम्भेनाविधिपूर्वकम् ॥ १७ ॥
आत्मसंभाविताः, स्तब्धाः, धनमानमदान्विताः, यजन्ते, नामयज्ञैः, ते, दम्भेन, अविधिपूर्वकम् ॥ १७ ॥

अहंकारं बलं दर्पं कामं क्रोधं च संश्रिताः ।  मामात्मपरदेहेषु प्रद्विषन्तोऽभ्यसूयकाः ॥ १८ ॥
अहंकारं, बलं, दर्पं, कामं, क्रोधं, च, संश्रिताः, मामात्मपरदेहेषु, प्रद्विषन्तः, अभ्यसूयकाः ॥ १८ ॥

तानहं द्विषतः क्रूरान्संसारेषु नराधमान् ।  क्षिपाम्यजस्रमशुभानासुरीष्वेव योनिषु ॥ १९ ॥
तान्, अहं, द्विषतः, क्रूरान्, संसारेषु, नराधमान्, क्षिपामि, अजस्रम्, अशुभान्, असुरीषु, एव, योनिषु ॥ १९ ॥ 

आसुरीं योनिमापन्ना   मूढा जन्मनि जन्मनि ।  मामप्राप्यैव कौन्तेय   ततो यान्त्यधमां गतिम् ॥ २० ॥
आसुरीं, योनिम्, आपन्नाः, मूढाः, जन्मनि, जन्मनि, माम्, अप्राप्य, एव, कौन्तेय,  ततः, यान्ति, अधमां, गतिम् ॥ २० ॥

त्रिविधं नरकस्येदं  द्वारं नाशनमात्मनः ।  कामः क्रोधस्तथा लोभ—  स्तस्मादेतत्त्रयं त्यजेत् ॥ २१ ॥
त्रिविधं, नरकस्य, इदं, द्वारं, नाशनम्, आत्मनः, कामः, क्रोधः, तथा, लोभः, तस्मात्, एतत्त्रयं, त्यजेत् ॥ २१ ॥

एतैर्विमुक्तः कौन्तेय  तमोद्वारैस्त्रिभिर्नरः ।  आचरत्यात्मनः श्रेय—  स्ततो याति परां गतिम् ॥ २२ ॥
एतैः, विमुक्तः, कौन्तेय,  तमोद्वारैः, त्रिभिः, नरः, आचरति, अत्मनः, श्रेयः, ततः, याति, परां, गतिम् ॥ २२ ॥

यः शास्त्रविधिमुत्सृज्य  वर्तते कामकारतः ।  न स सिद्धिमवाप्नोति   न सुखं न परां गतिम् ॥ २३ ॥
यः, शास्त्रविधिम्, उत्सृज्य, वर्तते, कामकारतः, न, सः, सिद्धिम्, अवाप्नोति, न, सुखं, न, परां, गतिम् ॥ २३ ॥

तस्माच्छास्त्रं प्रमाणं ते   कार्याकार्यव्यवस्थितौ ।  ज्ञात्वा शास्त्रविधानोक्तं  कर्म कर्तुमिहार्हसि ॥ २४ ॥
तस्मात्, शास्त्रं, प्रमाणं, ते, कार्याकार्यव्यवस्थितौ, ज्ञात्वा, शास्त्रविधानोक्तं, कर्म, कर्तुम्, इह, अर्हसि ॥ २४ ॥


ये शास्त्रविधिमुत्सृज्य  यजन्ते श्रद्धयान्विताः ।  तेषां निष्ठा तु का कृष्ण  सत्त्वमाहो रजस्तमः ॥ १ ॥
ये, शास्त्रविधिम्, उत्सृज्य, यजन्ते, श्रद्धया, अन्विताः, तेषां, निष्ठा, तु, का, कृष्ण,  सत्त्वम्, आहो, रजः, तमः ॥ १ ॥

त्रिविधा भवति श्रद्धा  देहिनां सा स्वभावजा ।  सात्त्विकी राजसी चैव   तामसी चेति तां शृणु ॥ २ ॥
त्रिविधा, भवति, श्रद्धा,  देहिनां, सा, स्वभावजा, सात्त्विकी, राजसी, च, एव, तामसी, च, इति, तां, शृणु ॥ २ ॥

सत्त्वानुरूपा सर्वस्य  श्रद्धा भवति भारत ।  श्रद्धामयोऽयं पुरुषो  यो यच्छ्रद्धः स एव सः ॥ ३ ॥
सत्त्वानुरूपा, सर्वस्य, श्रद्धा, भवति, भारत, श्रद्धामयः, अयं, पुरुषः, यः, यच्छ्रद्धः, सः, एव, सः ॥ ३ ॥

यजन्ते सात्त्विका देवा—  न्यक्षरक्षांसि राजसाः ।  प्रेतान्भूतगणांश्चान्ये  यजन्ते तामसा जनाः ॥ ४ ॥
यजन्ते, सात्त्विकाः, देवान्, यक्षरक्षांसि, राजसाः, प्रेतान्, भूतगणान्, च, अन्ये, यजन्ते, तामसाः, जनाः ॥ ४ ॥

अशास्त्रविहितं घोरं तप्यन्ते ये तपो जनाः ।  दम्भाहंकारसंयुक्ताः कामरागबलान्विताः ॥ ५ ॥
अशास्त्रविहितं, घोरं, तप्यन्ते, ये, तपः, जनाः, दम्भाहंकारसंयुक्ताः, कामरागबलान्विताः ॥ ५ ॥

कर्शयन्तः शरीरस्थं   भूतग्राममचेतसः ।  मां चैवान्तःशरीरस्थं  तान्विद्ध्यासुरनिश्चयान् ॥ ६ ॥
कर्शयन्तः, शरीरस्थं, भूतग्रामम्, अचेतसः, मां, च, एव, अन्तःशरीरस्थं,  तान्, विद्धि,  आसुरनिश्चयान् ॥ ६ ॥

आहारस्त्वपि सर्वस्य त्रिविधो भवति प्रियः ।  यज्ञस्तपस्तथा दानं तेषां भेदमिमं शृणु ॥ ७ ॥
आहारः, तु, अपि, सर्वस्य, त्रिविधः, भवति, प्रियः, यज्ञः, तपः, तथा, दानं, तेषां, भेदम्, इमं, शृणु ॥ ७ ॥

आयुःसत्त्वबलारोग्य—  सुखप्रीतिविवर्धनाः ।  रस्याः स्निग्धाः स्थिरा हृद्या  आहाराः सात्त्विकप्रियाः ॥ ८ ॥
आयुःसत्त्वबलारोग्यसुखप्रीतिविवर्धनाः, रस्याः, स्निग्धाः, स्थिराः, हृद्याः, आहाराः, सात्त्विकप्रियाः ॥ ८ ॥

कट्वम्ललवणात्युष्णतीक्ष्णरूक्षविदाहिनः ।  आहारा राजसस्येष्टा दुःखशोकामयप्रदाः ॥ ९ ॥
कट्वम्ललवणात्युष्णतीक्ष्णरूक्षविदाहिनः, आहाराः, राजसस्य, इष्टाः, दुःखशोकामयप्रदाः ॥ ९ ॥

यातयामं गतरसं पूति पर्युषितं च यत् ।  उच्छिष्टमपि चामेध्यं भोजनं तामसप्रियम् ॥ १० ॥
यातयामं, गतरसं, पूति, पर्युषितं, च, यत्, उच्छिष्टम्, अपि, च, अमेध्यं, भोजनं, तामसप्रियम् ॥ १० ॥

अफलाकाङ्क्षिभिर्यज्ञो विधिदृष्टो य इज्यते ।  यष्टव्यमेवेति मनः समाधाय स सात्त्विकः ॥ ११ ॥
अफलाकाङ्क्षिभिः, यज्ञः, विधिदृष्टः, यः, इज्यते, यष्टव्यम्, एव, इति, मनः, समाधाय, सः, सात्त्विकः ॥ ११ ॥

अभिसंधाय तु फलं दम्भार्थमपि चैव यत् ।  इज्यते भरतश्रेष्ठ तं यज्ञं विद्धि राजसम् ॥ १२ ॥
अभिसंधाय, तु, फलं, दम्भार्थम्, अपि, च, एव, यत्, इज्यते, भरतश्रेष्ठ, तं, यज्ञं, विद्धि, राजसम् ॥ १२ ॥

विधिहीनमसृष्टान्नं मन्त्रहीनमदक्षिणम् ।  श्रद्धाविरहितं यज्ञं तामसं परिचक्षते ॥ १३ ॥
विधिहीनम्, असृष्टान्नं, मन्त्रहीनम्, अदक्षिणम्, श्रद्धाविरहितं, यज्ञं, तामसं, परिचक्षते ॥ १३ ॥

देवद्विजगुरुप्राज्ञपूजनं शौचमार्जवम् ।  ब्रह्मचर्यमहिंसा च शारीरं तप उच्यते ॥ १४ ॥
देवद्विजगुरुप्राज्ञपूजनं, शौचम्, आर्जवं, ब्रह्मचर्यम्, अहिंसा, च, शारीरं, तपः, उच्यते ॥ १४ ॥

अनुद्वेगकरं वाक्यं सत्यं प्रियहितं च यत् ।  स्वाध्यायाभ्यसनं चैव वाङ्मयं तप उच्यते ॥ १५ ॥
अनुद्वेगकरं, वाक्यं, सत्यं, प्रियहितं, च, यत्, स्वाध्यायाभ्यसनं, च, एव, वाङ्मयं, तपः, उच्यते ॥ १५ ॥

मनःप्रसादः सौम्यत्वं मौनमात्मविनिग्रहः ।  भावसंशुद्धिरित्येतत्तपो मानसमुच्यते ॥ १६ ॥
मनःप्रसादः, सौम्यत्वं, मौनम्, आत्मविनिग्रहः, भावसंशुद्धिः, इति, एतत्, तपः, मानसम्, उच्यते ॥ १६ ॥

श्रद्धया परया तप्तं तपस्तत्त्रिविधं नरैः ।  अफलकाङ्क्षिभिर्युक्तैः सात्त्विकं परिचक्षते ॥ १७ ॥
श्रद्धया, परया, तप्तं, तपः, तत्, त्रिविधं, नरैः, अफलकाङ्क्षिभिः, युक्तैः, सात्त्विकं, परिचक्षते ॥ १७ ॥

सत्कारमानपूजार्थं तपो दम्भेन चैव यत् ।  क्रियते तदिह प्रोक्तं राजसं चलमध्रुवम् ॥ १८ ॥
सत्कारमानपूजार्थं, तपः, दम्भेन, च, एव, यत्, क्रियते, तत्, इह, प्रोक्तं, राजसं, चलम्, अध्रुवम् ॥ १८ ॥

मूढग्राहेणात्मनो यत्पीडया क्रियते तपः ।  परस्योत्सादनार्थं वा तत्तामसमुदाहृतम् ॥ १९ ॥
मूढग्राहेण, आत्मनः, यत्, पीडया, क्रियते, तपः, परस्य, उत्सादनार्थं, वा, तत्, तामसम्, उदाहृतम् ॥ १९ ॥

दातव्यमिति यद्दानं  दीयतेऽनुपकारिणे ।  देशे काले च पात्रे च  तद्दानं सात्त्विकं स्मृतम् ॥ २० ॥
दातव्यम्, इति, यत्, दानं, दीयते, अनुपकारिणे, देशे, काले, च, पात्रे, च, तत्, दानं, सात्त्विकं, स्मृतम् ॥ २० ॥

यत्तु प्रत्युपकारार्थं  फलमुद्दिश्य वा पुनः ।  दीयते च परिक्लिष्टं  तद्दानं राजसं स्मृतम् ॥ २१ ॥
यत्, तु, प्रत्युपकारार्थं, फलम्, उद्दिश्य, वा, पुनः, दीयते, च, परिक्लिष्टं,तत्, दानं, राजसं, स्मृतम् ॥ २१ ॥

अदेशकाले यद्दानमपात्रेभ्यश्च दीयते ।  असत्कृतमवज्ञातं तत्तामसमुदाहृतम् ॥ २२ ॥
अदेशकाले, यत्, दानं, अपात्रेभ्यः, च, दीयते, असत्कृतम्, अवज्ञातं, तत्, तामसम्, उदाहृतम् ॥ २२ ॥

ओं तत्सदिति निर्देशो ब्रह्मणस्त्रिविधः स्मृतः ।  ब्राह्मणास्तेन वेदाश्च यज्ञाश्च विहिताः पुरा ॥ २३ ॥
ओंतत्सत्, इति, निर्देशः, ब्रह्मणः, त्रिविधः, स्मृतः, ब्राह्मणाः, तेन, वेदाः, च, यज्ञाः, च, विहिताः, पुरा ॥ २३ ॥

तस्मादोमित्युदाहृत्य यज्ञदानतपःक्रियाः ।  प्रवर्तन्ते विधानोक्ताः सततं ब्रह्मवादिनाम् ॥ २४ ॥
तस्मात्, ओं, इति, उदाहृत्य, यज्ञदानतपःक्रियाः, प्रवर्तन्ते, विधानोक्ताः, सततं, ब्रह्मवादिनाम् ॥ २४ ॥

तदित्यनभिसंधाय  फलं यज्ञतपःक्रियाः ।  दानक्रियाश्च विविधाः  क्रियन्ते मोक्षकाङ्क्षिभिः ॥ २५ ॥
तत्, इति, अनभिसन्धाय, फलं, यज्ञतपःक्रियाः, दानक्रियाः, च, विविधाः, क्रियन्ते, मोक्षकाङ्क्षिभिः ॥ २५ ॥

सद्भावे साधुभावे च सदित्येतत्प्रयुज्यते ।  प्रशस्ते कर्मणि तथा सच्छब्दः पार्थ युज्यते ॥ २६ ॥
सद्भावे, साधुभावे, च, सत्, इति, एतत्, प्रयुज्यते, प्रशस्ते, कर्मणि, तथा, सत्, शब्दः, पार्थ, युज्यते ॥ २६ ॥

यज्ञे तपसि दाने च स्थितिः सदिति चोच्यते ।  कर्म चैव तदर्थीयं सदित्येवाभिधीयते ॥ २७ ॥
यज्ञे, तपसि, दाने, च, स्थितिः, सत्, इति, च, उच्यते, कर्म, च, एव, तदर्थीयं, सत्, इति, एव, अभिधीयते ॥ २७ ॥

अश्रद्धया हुतं दत्तं तपस्तप्तं कृतं च यत् ।  असदित्युच्यते पार्थ न च तत्प्रेत्य नो इह ॥ २८ ॥
अश्रद्धया, हुतं, दत्तं, तपः, तप्तं, कृतं, च, यत्, असत्, इति, उच्यते, पार्थ, न, च, तत्, प्रेत्य, नो, इह ॥ २८ ॥


संन्यासस्य महाबाहो तत्त्वमिच्छामि वेदितुम् ।  त्यागस्य च हृषीकेश पृथक्केशिनिषूदन ॥ १ ॥
संन्यासस्य, महाबाहो, तत्त्वम्, इच्छामि, वेदितुं, त्यागस्य, च, हृषीकेश, पृथक्, केशिनिषूदन ॥ १ ॥

काम्यानां कर्मणां न्यासं संन्यासं कवयो विदुः ।  सर्वकर्मफलत्यागं प्राहुस्त्यागं विचक्षणाः ॥ २ ॥
काम्यानां, कर्मणां, न्यासं, संन्यासं, कवयः, विदुः, सर्वकर्मफलत्यागं, प्राहुः, त्यागं, विचक्षणाः ॥ २ ॥

त्याज्यं दोषवदित्येके कर्म प्राहुर्मनीषिणः ।  यज्ञदानतपःकर्म न त्याज्यमिति चापरे ॥ ३ ॥
त्याज्यं, दोषवत्, इति, एके, कर्म, प्राहुः, मनीषिणः, यज्ञदानतपःकर्म, न, त्याज्यम्, इति, च, अपरे ॥ ३ ॥

निश्चयं शृणु मे तत्र  त्यागे भरतसत्तम ।  त्यागो हि पुरुषव्याघ्र  त्रिविधः संप्रकीर्तितः ॥ ४ ॥
निश्चयं, शृणु, मे, तत्र, त्यागे, भरतसत्तम, त्यागः, हि, पुरुषव्याघ्र, त्रिविधः, संप्रकीर्तितः ॥ ४ ॥

यज्ञदानतपःकर्म न त्याज्यं कार्यमेव तत् ।  यज्ञो दानं तपश्चैव पावनानि मनीषिणाम् ॥ ५ ॥
यज्ञदानतपःकर्म, न, त्याज्यं, कार्यम्, एव, तत्, यज्ञः, दानं, तपः, च, एव, पावनानि, मनीषिणाम् ॥ ५ ॥

एतान्यपि तु कर्माणि  सङ्गं त्यक्त्वा फलानि च ।  कर्तव्यानीति मे पार्थ  निश्चितं मतमुत्तमम् ॥ ६ ॥
एतानि, अपि, तु, कर्माणि, सङ्गं, त्यक्त्वा, फलानि, च, कर्तव्यानि, इति, मे, पार्थ, निश्चितं, मतम्, उत्तमम् ॥ ६ ॥

नियतस्य तु संन्यासः कर्मणो नोपपद्यते ।  मोहात्तस्य परित्यागस्तामसः परिकीर्तितः ॥ ७ ॥
नियतस्य, तु, संन्यासः, कर्मणः, न, उपपद्यते, मोहात्, तस्य, परित्यागः, तामसः, परिकीर्तितः ॥ ७ ॥

दुःखमित्येव यत्कर्म कायक्लेशभयात्त्यजेत् ।  स कृत्वा राजसं त्यागं नैव त्यागफलं लभेत् ॥ ८ ॥
दुःखम्, इति, एव, यत्, कर्म, कायक्लेशभयात्, यजेत्, सः, कृत्वा, राजसं, त्यागं, न, एव, त्यागफलं, लभेत् ॥ ८ ॥

कार्यमित्येव यत्कर्म  नियतं क्रियतेऽर्जुन ।  सङ्गं त्यक्त्वा फलं चैव  स त्यागः सात्त्विको मतः ॥ ९ ॥
कार्यम्, इति, एव, यत्, कर्म, नियतं, क्रियते, अर्जुन, सङ्गं, त्यक्त्वा, फलं, च, एव, सः, त्यागः, सात्त्विकः, मतः ॥ ९ ॥

न द्वेष्ट्यकुशलं कर्म  कुशले नानुषज्जते ।  त्यागी सत्त्वसमाविष्टो  मेधावी च्छिन्नसंशयः ॥ १० ॥
न, द्वेष्टि, अकुशलं, कर्म, कुशले, न, अनुषज्जते, त्यागी, सत्त्वसमाविष्टः, मेधावी, छिन्नसंशयः ॥ १० ॥

न हि देहभृता शक्यं त्यक्तुं कर्माण्यशेषतः ।  यस्तु कर्मफलत्यागी स त्यागीत्यभिधीयते ॥ ११ ॥
न, हि, देहभृता, शक्यं, त्यक्तुं, कर्माणि, अशेषतः, यः, तु, कर्मफलत्यागी, सः, त्यागी, इति, अभिधीयते ॥ ११ ॥

अनिष्टमिष्टं मिश्रं च   त्रिविधं कर्मणः फलम् ।  भवत्यत्यागिनां प्रेत्य  न तु संन्यासिनां क्वचित् ॥ १२ ॥
अनिष्टम्, इष्टं, मिश्रं, च, त्रिविधं, कर्मणः, फलं, भवति, अत्यागिनां, प्रेत्य, न, तु, संन्यासिनां, क्वचित् ॥ १२ ॥

पञ्चैतानि महाबाहो   कारणानि निबोध मे ।  सांख्ये कृतान्ते प्रोक्तानि  सिद्धये सर्वकर्मणाम् ॥ १३ ॥
पञ्च, एतानि, महाबाहो, कारणानि, निबोध, मे, सांख्ये, कृतान्ते, प्रोक्तानि,  सिद्धये, सर्वकर्मणाम् ॥ १३ ॥

अधिष्ठानं तथा कर्ता करणं च पृथग्विधम् ।  विविधाश्च पृथक्चेष्टा दैवं चैवात्र पञ्चमम् ॥ १४ ॥
अधिष्ठानं, तथा, कर्ता, करणं, च, पृथग्विधं, विविधाः, च, पृथक्, चेष्टाः, दैवं, च, एव, अत्र, पञ्चमम् ॥ १४ ॥

शरीरवाङ्मनोभिर्य—  त्कर्म प्रारभते नरः ।  न्याय्यं वा विपरीतं वा  पञ्चैते तस्य हेतवः ॥ १५ ॥
शरीरवाङ्मनोभिः, यत्, कर्म, प्रारभते, नरः, न्याय्यं, वा, विपरीतं, वा, पञ्च, एते, तस्य, हेतवः ॥ १५ ॥

तत्रैवं सति कर्तारमात्मानं केवलं तु यः ।  पश्यत्यकृतबुद्धित्वान्न स पश्यति दुर्मतिः ॥ १६ ॥
तत्र, एवं, सति, कर्तारम्, आत्मानं, केवलं, तु, यः, पश्यति, अकृतबुद्धित्त्वात्, न, सः, पश्यति, दुर्मतिः ॥ १६ ॥

यस्य नाहंकृतो भावो बुद्धिर्यस्य न लिप्यते ।  हत्वापि स इमांल्लोकान्न हन्ति न निबध्यते ॥ १७ ॥
यस्य, न, अहंकृतः, भावः बुद्धिः, यस्य, न, लिप्यते, हत्वापि, सः, इमान्, लोकान्, न, हन्ति, न, निबध्यते ॥ १७ ॥

ज्ञानं ज्ञेयं परिज्ञाता त्रिविधा कर्मचोदना ।  करणं कर्म कर्तेति त्रिविधः कर्मसंग्रहः ॥ १८ ॥
ज्ञानं, ज्ञेयं, परिज्ञाता, त्रिविधा, कर्मचोदना, करणं, कर्म, कर्ता, इति, त्रिविधः, कर्मसंग्रहः ॥ १८ ॥

ज्ञानं कर्म च कर्ता च  त्रिधैव गुणभेदतः ।  प्रोच्यते गुणसंख्याने  यथावच्छृणु तान्यपि ॥ १९ ॥
ज्ञानं, कर्म, च, कर्ता, च, त्रिधा, एव, गुणभेदतः, प्रोच्यते, गुणसंख्याने, यथावत्, शृणु, तानिउ, अपि ॥ १९ ॥

सर्वभूतेषु येनैकं  भावमव्ययमीक्षते ।  अविभक्तं विभक्तेषु  तज्ज्ञानं विद्धि सात्त्विकम् ॥ २० ॥
सर्वभूतेषु, येन, एकं, भावम्, अव्ययं, ईक्षते, अविभक्तं, विभक्तेषु, तत्, ज्ञानं, विद्धि, सात्त्विकम् ॥ २० ॥

पृथक्त्वेन तु यज्ज्ञानं   नानाभावान्पृथग्विधान् ।  वेत्ति सर्वेषु भूतेषु  तज्ज्ञानं विद्धि राजसम् ॥ २१ ॥
पृथक्त्वेन, तु, यत्, ज्ञानं, नानाभावान्, पृथग्विधान्, वेत्ति, सर्वेषु, भूतेषु, तत्, ज्ञानं, विद्धि, राजसम् ॥ २१ ॥

यत्तु कृत्स्नवदेकस्मिन्कार्ये सक्तमहैतुकम् ।  अतत्त्वार्थवदल्पं च तत्तामसमुदाहृतम् ॥ २२ ॥
यत्, तु, कृत्स्नवत्, एकस्मिन्, कार्ये, सक्तम्, अहैतुकम्, अतत्त्वार्थवत्, अल्पं, च, तत्, तामसम्, उदाहृतम् ॥ २२ ॥  

नियतं सङ्गरहितमरागद्वेषतःकृतम् ।  अफलप्रेप्सुना कर्म यत्तत्सात्त्विकमुच्यते ॥ २३ ॥
नियतं, सङ्गरहितं, अरागद्वेषतः, कृतम्, अफलप्रेप्सुना, कर्म, यत्, तत्, सात्त्विकम्, उच्यते ॥ २३ ॥

यत्तु कामेप्सुना कर्म साहंकारेण वा पुनः ।  क्रियते बहुलायासं तद्राजसमुदाहृतम् ॥ २४ ॥
यत्, तु, कामेप्सुना, कर्म, साहंकारेण, वा, पुनः, क्रियते, बहुलायासं, तत्, राजसम्, उदाहृतम् ॥ २४ ॥

अनुबन्धं क्षयं हिंसामनपेक्ष्य च पौरुषम् ।  मोहादारभ्यते कर्म यत्तत्तामसमुच्यते ॥ २५ ॥
अनुबन्धं, क्षयं, हिंसाम्, अनपेक्ष्य, च, पौरुषं, मोहात्, आरभ्यते, कर्म, यत्, तत्, तामसम्, उच्यते ॥ २५ ॥

मुक्तसङ्गोऽनहंवादी  धृत्युत्साहसमन्वितः ।  सिद्ध्यसिद्ध्योर्निर्विकारः   कर्ता सात्त्विक उच्यते ॥ २६ ॥
मुक्तसङ्गः, अनहंवादी, धृत्युत्साहसमन्वितः, सिद्ध्यसिद्ध्योः, निर्विकारः, कर्ता, सात्त्विकः, उच्यते ॥ २६ ॥

रागी कर्मफलप्रेप्सुर्लुब्धो हिंसात्मकोऽशुचिः ।  हर्षशोकान्वितः कर्ता राजसः परिकीर्तितः ॥ २७ ॥
रागी, कर्मफलप्रेप्सुः, लुब्धः, हिंसात्मकः, अशुचिः, हर्षशोकान्वितः, कर्ता, राजसः, परिकीर्तितः ॥ २७ ॥

अयुक्तः प्राकृतः स्तब्धः  शठो नैकृतिकोऽलसः ।  विषादी दीर्घसूत्री च   कर्ता तामस उच्यते ॥ २८ ॥
अयुक्तः, प्राकृतः, स्तब्धः, शठः, नैकृतिकः, अलसः, विषादी, दीर्घसूत्री, च, कर्ता, तामसः, उच्यते ॥ २८ ॥

बुद्धेर्भेदं धृतेश्चैव गुणतस्त्रिविधं शृणु ।  प्रोच्यमानमशेषेण पृथक्त्वेन धनंजय ॥ २९ ॥
बुद्धेः, भेदं, धृतेः, च, एव, गुणतः, त्रिविधं, शृणु, प्रोच्यमानम्, अशेषेण, पृथक्त्वेन, धनंजय ॥ २९ ॥

प्रवृत्तिं च निवृत्तिं च  कार्याकार्ये भयाभये ।  बन्धं मोक्षं च या वेत्ति   बुद्धिः सा पार्थ सात्त्विकी ॥ ३० ॥
प्रवृत्तिं, च, निवृत्तिं, च, कार्याकार्ये, भयाभये, बन्धं, मोक्षं, च, या, वेत्ति, बुद्धिः, सा, पार्थ, सात्त्विकी ॥ ३० ॥

यया धर्ममधर्मं च   कार्यं चाकार्यमेव च ।     अयथावत्प्रजानाति  बुद्धिः सा पार्थ राजसी ॥ ३१ ॥
यया, धर्मम्, अधर्मं, च, कार्यं, च, अकार्यम्, एव, च, अयथावत्, प्रजानाति,  बुद्धिः, सा, पार्थ, राजसी ॥ ३१ ॥

अधर्मं धर्ममिति या  मन्यते तमसावृता ।  सर्वार्थान्विपरीतांश्च  बुद्धिः सा पार्थ तामसी ॥ ३२ ॥
अधर्मं, धर्मम्, इति, या, मन्यते, तमसा, आवृता, सर्वार्थान्, विपरीतान्, च,  बुद्धिः, सा, पार्थ, तामसी ॥ ३२ ॥

धृत्या यया धारयते  मनःप्राणेन्द्रियक्रियाः ।  योगेनाव्यभिचारिण्या  धृतिः सा पार्थ सात्त्विकी ॥ ३३ ॥
धृत्या, यया, धारयते, मनःप्राणेन्द्रियक्रियाः, योगेन, अव्यभिचारिण्या, धृतिः, सा, पार्थ, सात्त्विकी ॥ ३३ ॥

यया तु धर्मकामार्था—  न्धृत्या धारयतेऽर्जुन ।  प्रसङ्गेन फलाकाङ्क्षी  धृतिः सा पार्थ राजसी ॥ ३४ ॥
यया, तु, धर्मकामार्थान्, धृत्या, धारयते, अर्जुन, प्रसङ्गेन, फलाकाङ्क्षी, धृतिः, सा, पार्थ, राजसी ॥ ३४ ॥

यया स्वप्नं भयं शोकं  विषादं मदमेव च ।  न विमुञ्चति दुर्मेधा  धृतिः सा तामसी मता ॥ ३५ ॥
यया, स्वप्नं, भयं, शोकं, विषादं, मदम्, एव, च, न, विमुञ्चति, दुर्मेधाः, धृतिः, सा, तामसी, मता ॥ ३५ ॥

सुखं त्विदानीं त्रिविधं  शृणु मे भरतर्षभ ।  अभ्यासाद्रमते यत्र  दुःखान्तं च निगच्छति ॥ ३६ ॥
सुखं, तु, इदानीं, त्रिविधं, शृणु, मे, भरतर्षभ, अभ्यासात्, रमते, यत्र, दुःखान्तं, च, निगच्छति ॥ ३६ ॥ 

यत्तदग्ने विषमिव  परिणामेऽमृतोपमम् ।  तत्सुखं सात्त्विकं प्रोक्त—  मात्मबुद्धिप्रसादजम् ॥ ३७ ॥
यत्, तत्, अग्ने, विषम्, इव, परिणामे, अमृतोपमं, तत्, सुखं, सात्विकं, प्रोक्तं, आत्मबुद्धिप्रसादजम् ॥ ३७ ॥

विषयेन्द्रियसंयोगाद्यत्तदग्रेऽमृतोपमम् ।  परिणामे विषमिव तत्सुखं राजसं स्मृतम् ॥ ३८ ॥
विषयेन्द्रियसंयोगात्, यत्, तत्, अग्रे, अमृतोपमं, परिणामे, विषम्, इव, तत्, सुखं, राजसं, स्मृतम् ॥ ३८ ॥

यदग्रे चानुबन्धे च सुखं मोहनमात्मनः ।  निद्रालस्यप्रमादोत्थं तत्तामसमुदाहृतम् ॥ ३८ ॥
यत्, अग्रे, च, अनुबन्धे, च, सुखं, मोहनम्, आत्मनः, निद्रालस्यप्रमादोत्थं, तत्, तामसम्, उदाहृतम्  ॥ ३८ ॥

न तदस्ति पृथिव्यां वा दिवि देवेषु वा पुनः ।  सत्त्वं प्रकृतिजैर्मुक्तं यदेभिः स्यात्त्रिभिर्गुणैः ॥ ४० ॥
न, तत्, अस्ति, पृथिव्यां, वा, दिवि, देवेषु, वा, पुनः, सत्त्वं, प्रकृतिजैः, मुक्तं, यत्, एभिः, स्यात्, त्रिभिः, गुणैः ॥ ४० ॥

ब्राह्मणक्षत्रियविशां शूद्राणां च परंतप ।  कर्माणि प्रविभक्तानि स्वभावप्रभवैर्गुणैः ॥ ४१ ॥
ब्राह्मणक्षत्रियविशां, शूद्राणां, च, परंतप, कर्माणि, प्रविभक्तानि, स्वभावप्रभवैः, गुणैः ॥ ४१ ॥

शमो दमस्तपः शौचं  क्षान्तिरार्जवमेव च ।  ज्ञानं विज्ञानमास्तिक्यं  ब्रह्मकर्म स्वभावजम् ॥ ४२ ॥
शमः, दमः, तपः, शौचं, क्षान्तिः, आर्जवम्, एव, च, ज्ञानं, विज्ञानम्, आस्तिक्यं,  ब्रह्मकर्म, स्वभावजम् ॥ ४२ ॥

शौर्यं तेजो धृतिर्दाक्ष्यं युद्धे चाप्यपलायनम् ।  दानमीश्वरभावश्च क्षात्रं कर्म स्वभावजम् ॥ ४३ ॥
शौर्यं, तेजः, धृतिः, दाक्ष्यं, युद्धे, च, अपि, अपलायनं, दानम्, ईश्वरभावः, च, क्षात्रं, कर्म, स्वभावजम् ॥ ४३ ॥

कृषिगौरक्ष्यवाणिज्यं वैश्यकर्म स्वभावजम् ।  परिचर्यात्मकं कर्म शूद्रस्यापि स्वभावजम् ॥ ४४ ॥
कृषिगौरक्ष्यवाणिज्यं, वैश्यकर्म, स्वभावजं, परिचर्यात्मकं, कर्म, शूद्रस्य, अपि, स्वभावजम् ॥ ४४ ॥

स्वे स्वे कर्मण्यभिरतः  संसिद्धिं लभते नरः ।  स्वकर्मनिरतः सिद्धिं  यथा विन्दति तच्छृणु ॥ ४५ ॥
स्वे, स्वे, कर्मणि, अभिरतः, संसिद्धिं, लभते, नरः, स्वकर्मनिरतः, सिद्धिं,  यथा, विन्दति, तत्, शृणु ॥ ४५ ॥

यतः प्रवृत्तिर्भूतानां  येन सर्वमिदं ततम् ।  स्वकर्मणा तमभ्यर्च्य  सिद्धिं विन्दति मानवः ॥ ४६ ॥
यतः, प्रवृत्तिः, भूतानां,  येन, सर्वम्, इदं, ततं, स्वकर्मणा, तम्, अभ्यर्च्य, सिद्धिं, विन्दति, मानवः ॥ ४६ ॥

श्रेयान्स्वधर्मो विगुणः  परधर्मात्स्वनुष्ठितात् ।  स्वभावनियतं कर्म  कुर्वन्नाप्नोति किल्बिषम् ॥ ४७ ॥
श्रेयान्, स्वधर्मः, विगुणः, परधर्मात्, स्वनुष्ठितात्, स्वभावनियतं, कर्म, कुर्वन्, न, आप्नोति, किल्बिषम् ॥ ४७ ॥

सहजं कर्म कौन्तेय  सदोषमपि न त्यजेत् ।  सर्वारम्भा हि दोषेण  धूमेनाग्निरिवावृताः ॥ ४८ ॥
सहजं, कर्म, कौन्तेय, सदोषम्, अपि, न, त्यजेत्, सर्वारम्भाः, हि, दोषेण, धूमेन, अग्निः, इव, आवृताः ॥ ४८ ॥

असक्तबुद्धिः सर्वत्र  जितात्मा विगतस्पृहः ।  नैष्कर्म्यसिद्धिं परमां  संन्यासेनाधिगच्छति ॥ ४९ ॥
असक्तबुद्धिः, सर्वत्र, जितात्मा, विगतस्पृहः, नैष्कर्म्यसिद्धिं, परमां, संन्यासेन, अधिगच्छति ॥ ४९ ॥

सिद्धिं प्राप्तो यथा ब्रह्म तथाप्नोति निबोध मे ।  समासेनैव कौन्तेय निष्ठा ज्ञानस्य या परा ॥ ५० ॥
सिद्धिं, प्राप्तः, यथा, ब्रह्म, तथा, आप्नोति, निबोध, मे, समासेन, एव, कौन्तेय, निष्ठा, ज्ञानस्य, या, परा ॥ ५० ॥

बुद्ध्या विशुद्धया युक्तो  धृत्यात्मानं नियम्य च ।  शब्दादीन्विषयांस्त्यक्त्वा  रागद्वेषौ व्युदस्य च ॥ ५१ ॥
बुद्ध्या, विशुद्धया, युक्तः, धृत्या, आत्मानं, नियम्य, च, शब्दादीन्, विषयान्, त्यक्त्वा, रागद्वेषौ, व्युदस्य, च ॥ ५१ ॥

विविक्तसेवी लघ्वाशी  यतवाक्कायमानसः ।  ध्यानयोगपरो नित्यं  वैराग्यं समुपाश्रितः ॥ ५२ ॥
विविक्तसेवी, लघ्वाशी, यतवाक्कायमानसः,  ध्यानयोगपरः, नित्यं, वैराग्यं, समुपाश्रितः ॥ ५२ ॥

अहंकारं बलं दर्पं   कामं क्रोधं परिग्रहम् ।  विमुच्य निर्ममः शान्तो  ब्रह्मभूयाय कल्पते ॥ ५३ ॥
अहंकारं, बलं, दर्पं, कामं, क्रोधं, परिग्रहं, विमुच्य, निर्ममः, शान्तः, ब्रह्मभूयाय, कल्पते ॥ ५३ ॥

ब्रह्मभूतः प्रसन्नात्मा  न शोचति न काङ्क्षति ।  समः सर्वेषु भूतेषु  मद्भक्तिं लभते पराम् ॥ ५४ ॥
ब्रह्मभूतः, प्रसन्नात्मा, न, शोचति, न, काङ्क्षति, समः, सर्वेषु, भूतेषु, मद्भक्तिं, लभते, पराम् ॥ ५४ ॥

भक्त्या मामभिजानाति   यावान्यश्चास्मि तत्त्वतः ।  ततो मां तत्त्वतो ज्ञात्वा  विशते तदनन्तरम् ॥ ५५ ॥
भक्त्या, माम्, अभिजानाति, यावान्, यः, च, अस्मि, तत्त्वतः, ततः, मां, तत्त्वतः, ज्ञात्वा, विशते, तदनन्तरम् ॥ ५५ ॥

सर्वकर्माण्यपि सदा कुर्वाणो मद्व्यपाश्रयः ।  मत्प्रसादादवाप्नोति शाश्वतं पदमव्ययम् ॥ ५६ ॥
सर्वकर्माणि, अपि, सदा, कुर्वाणः, मद्व्यपाश्रयः, मत्प्रसादात्, अवाप्नोति, शाश्वतं, पदम्, अव्ययम् ॥ ५६ ॥

चेतसा सर्वकर्माणि मयि संन्यस्य मत्परः ।  बुद्धियोगमपाश्रित्य मच्चित्तः सततं भव ॥ ५७ ॥
चेतसा, सर्वकर्माणि, मयि, संन्यस्य, मत्परः, बुद्धियोगम्, अपाश्रित्य, मच्चित्तः, सततं, भव ॥ ५७ ॥

मच्चित्तः सर्वदुर्गाणि  मत्प्रसादात्तरिष्यसि ।  अथ चेत्त्वमहंकारा—  न्न श्रोष्यसि विनङ्क्ष्यसि ॥ ५८ ॥
मच्चित्तः, सर्वदुर्गाणि, मत्प्रसादात्, तरिष्यसि, अथ, चेत्, त्वम्, अहंकारात्, न, श्रोष्यसि, विनङ्क्ष्यसि ॥ ५८ ॥

यद्यहंकारमाश्रित्य  न योत्स्य इति मन्यसे ।  मिथ्यैष व्यवसायस्ते   प्रकृतिस्त्वां नियोक्ष्यति ॥ ५९ ॥
यदि, अहङ्कारम्, आश्रित्य, न, योत्स्ये, इति, मन्यसे, मिथ्या, एषः, व्यवसायः, ते, प्रकृतिः, त्वां, नियोक्ष्यति ॥ ५९ ॥

स्वभावजेन कौन्तेय  निबद्धः स्वेन कर्मणा ।  कर्तुं नेच्छसि यन्मोहा—  त्करिष्यस्यवशोऽपि तत् ॥ ६० ॥
स्वभावजेन, कौन्तेय, निबद्धः, स्वेन, कर्मणा, कर्तुं, न, इच्छसि, यत्, मोहात्, करिष्यसि, अवशः, अपि, तत् ॥ ६० ॥

ईश्वरः सर्वभूतानां हृद्देशेऽर्जुन तिष्ठति ।  भ्रामयन्सर्वभूतानि यन्त्रारूढानि मायया ॥ ६१ ॥
ईश्वरः, सर्वभूतानां, हृद्देशे, अर्जुन, तिष्ठति, भ्रामयन्, सर्वभूतानि, यन्त्रारूढानि, मायया ॥ ६१ ॥

तमेव शरणं गच्छ  सर्वभावेन भारत ।  तत्प्रसादात्परां शान्तिं  स्थानं प्राप्स्यसि शाश्वतम् ॥ ६२ ॥
तम्, एव, शरणं, गच्छ, सर्वभावेन, भारत, तत्प्रसादात्, परां, शान्तिं, स्थानं, प्राप्स्यसि, शाश्वतम् ॥ ६२ ॥

इति ते ज्ञानमाख्यातं गुह्याद्गुह्यतरं मया ।  विमृश्यैतदशेषेण यथेच्छसि तथा कुरु ॥ ६३ ॥
इति, ते, ज्ञानम्, अख्यातं, गुह्याद्गुह्यतरं, मया, विमृश्य, एतत्, अशेषेण, यथा, इच्छसि, तथा, कुरु ॥ ६३ ॥

सर्वगुह्यतमं भूयः शृणु मे परमं वचः ।  इष्टोऽसि मे दृढमिति   ततो वक्ष्यामि ते हितम् ॥ ६४ ॥
सर्वगुह्यतमं, भूयः, शृणु, मे, परमं, वचः, इष्टः, असि, मे, दृढम्, इति, ततः, वक्ष्यामि, ते, हितम् ॥ ६४ ॥

मन्मना भव मद्भक्तो  मद्याजी मां नमस्कुरु ।  मामेवैष्यसि सत्यं ते   प्रतिजाने प्रियोऽसि मे ॥ ६५ ॥
मन्मनाः, भव, मद्भक्तः, मद्याजी, मां, नमस्कुरु, माम्, एव, एष्यसि, सत्यं, ते, प्रतिजाने, प्रियः, असि, मे ॥ ६५ ॥

सर्वधर्मान्परित्यज्य  मामेकं शरणं व्रज ।  अहं त्वा सर्वपापेभ्यो   मोक्षयिष्यामि मा शुचः ॥ ६६ ॥
सर्वधर्मान्, परित्यज्य, माम्, एकं, शरणं, व्रज, अहं, त्वा, सर्वपापेभ्यः, मोक्षयिष्यामि, मा, शुचः ॥ ६६ ॥

इदं ते नातपस्काय  नाभक्ताय कदाचन ।  न चाशुश्रूषवे वाच्यं  न च मां योऽभ्यसूयति ॥ ६७ ॥
इदं, ते, नातपस्काय, नाभक्ताय, कदाचन, न, च, अशुश्रूषवे, वाच्यं, न, च, मां, यः, अभ्यसूयति ॥ ६७ ॥

य इमं परमं गुह्यं   मद्भक्तेष्वभिधास्यति ।  भक्तिं मयि परां कृत्वा  मामेवैष्यत्यसंशयः ॥ ६८ ॥
यः, इमं, परमं, गुह्यं, मद्भक्तेषु, अभिधास्यति, भक्तिं, मयि, परां, कृत्वा,माम्, एव, एष्यति,असंशयः ॥ ६८ ॥

न च तस्मान्मनुष्येषु  कश्चिन्मे प्रियकृत्तमः ।  भविता न च मे तस्मा—  दन्यः प्रियतरो भुवि ॥ ६९ ॥
न, च, तस्मात्, मनुष्येषु, कश्चित्, मे, प्रियकृत्तमः, भविता, न, च, मे, तस्मात्, अन्यः, प्रियतरः, भुवि ॥ ६९ ॥

अध्येष्यते च य इमं   धर्म्यं संवादमावयोः ।  ज्ञानयज्ञेन तेनाह—  मिष्टः स्यामिति मे मतिः ॥ ७० ॥
अध्येष्यते, च, यः, इमं, धर्म्यं, संवादम्, आवयोः, ज्ञानयज्ञेन, तेन, अहम्, इष्टः, स्याम्, इति, मे, मतिः ॥ ७० ॥

श्रद्धावाननसूयश्च  शृणुयादपि यो नरः ।  सोऽपि मुक्तः शुभांल्लोका—  न्प्राप्नुयात्पुण्यकर्मणाम् ॥ ७१ ॥
श्रद्धावान्, अनसूयः, च, शृणुयात्, अपि, यः, नरः, सः, अपि, मुक्तः, शुभान्, लोकान्, प्राप्नुयात्, पुण्यकर्मणाम् ॥ ७१ ॥

कच्चिदेतच्छ्रुतं पार्थ  त्वयैकाग्रेण चेतसा ।  कच्चिदज्ञानसंमोहः   प्रणष्टस्ते धनंजय ॥ ७२ ॥
कच्चित्, एतत्, श्रुतं, पार्थ, त्वया, एकाग्रेण, चेतसा, कच्चित्, अज्ञानसंमोहः, प्रनष्टः, ते, धनञ्जय ॥ ७२ ॥

नष्टो मोहः स्मृतिर्लब्धा  त्वत्प्रसादान्मयाच्युत ।  स्थितोऽस्मि गतसंदेहः   करिष्ये वचनं तव ॥ ७३ ॥
नष्टः, मोहः, स्मृतिः, लब्धा, त्वत्प्रसादात्, मया, अच्युत, स्थितः, अस्मि, गतसंदेहः, करिष्ये, वचनं, तव ॥ ७३ ॥

इत्यहं वासुदेवस्य  पार्थस्य च महात्मनः ।  संवादमिममश्रौष—  मद्भुतं रोमहर्षणम् ॥ ७४ ॥
इति, अहं, वासुदेवस्य, पार्थस्य, च, महात्मनः, संवादम्, इमम्, अश्रौषम्, अद्भुतं, रोमहर्षणम् 

व्यासप्रसादाच्छ्रुतवा—  निमं गुह्यतमं परम् ।  योगं योगेश्वरात्कृष्णा—  त्साक्षात्कथयतः स्वयम् ॥ ७५ ॥
व्यासप्रसादात्, श्रुतवान्, इमं, गुह्यतमं, परं, योगं, योगेश्वरात्, कृष्णात्, साक्षात्, कथयतः, स्वयम् ॥ ७५ ॥

राजन् संस्मृत्य संस्मृत्य  संवादमिममद्भुतम् ।  केशवार्जुनयोः पुण्यं  हृष्यामि च मुहुर्मुहुः ॥ ७६ ॥
राजन्, संस्मृत्य, संस्मृत्य, संवादम्, इमम्, अद्भुतं, केशवार्जुनयोः, पुण्यं, हृष्यामि, च, मुहुर्मुहुः ॥ ७६ ॥

तच्च संस्मृत्य संस्मृत्य   रूपमत्यद्भुतं हरेः ।  विस्मयो मे महान्राजन्  हृष्यामि च पुनः पुनः ॥ ७७ ॥
तत्, च, संस्मृत्य, संस्मृत्य, रूपम्, अत्यद्भुतं, हरेः, विस्मयः, मे, महान्, राजन्,  हृष्यामि, च, पुनः, पुनः ॥ ७७ ॥

यत्र योगेश्वरः कृष्णो  यत्र पार्थो धनुर्धरः ।  तत्र श्रीर्विजयो भूति—  र्ध्रुवा नीतिर्मतिर्मम ॥ ७८ ॥
यत्र, योगेश्वरः, कृष्णः, यत्र, पार्थः, धनुर्धरः, तत्र, श्रीः, विजयः, भूतिः, ध्रुवा, नीतिः, मतिः, मम ॥ ७८ ॥
