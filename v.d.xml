<div class="VyakhyaDescriptor" id="">
							उत्तमज्ञयतिविरचिता पञ्चपादिकाव्याख्या वक्तव्यकाशिका
							॥ श्रीगणाधिपतये नमः ॥
							॥ श्री सरस्वत्यै नमः ॥
							॥ श्री गुरुभ्यो नमः ॥
							॥ हरिः ओं ॥
							यदध्यासाज्जगच्चित्रमस्ति भाति प्रियं भवेत् ।
							तस्मै सत्यचिदानन्दपूर्णब्रह्मात्मने नमः ॥ १ ॥
							यन्नामश्रवणाद्भीताः वादिनो वनगोचराः ।
							तस्मै ज्ञानोत्तमार्याय भक्त्या नित्यं नमो नमः ॥ २ ॥
							ज्ञानोत्तमार्यशिष्योऽहमुत्तमज्ञसमाह्वयः ।
							वक्तव्यकाशिकां पञ्चपादिकायाःकरोमि ॥ ३ ॥ 
	<p class="Avataranika">		प्रारिप्सितस्य ग्रन्थस्याविघ्नेन परिसमाप्तिप्रचयगमनादिदृष्टप्रयोजनाय शिष्टाचारपरिपालनाय निर्मितिनिमित्तादृष्टप्रयोजनाय च मुखतः इष्टदेवतां नमस्करोति, विषयप्रयोजने तु सङ्क्षेपतो दर्शयति ॥- </p>
	<p class="prateeka">अनाद्यानन्देति </p>
</div>
<div class="VyakhyaDescriptor" id="">
	<p class="Avataranika">नमस्कार्यस्य ब्रह्मणः प्रमेयत्व<span class= "footnote">प्रमेयत्वाद्योतनायेति</span>द्योतनाय पुरुषार्थरूपानन्दत्वेन ब्रह्म विशिनष्टि - </p> 
	<p class="prateeka">आनन्देति ।</p>
</div>
<div class="VyakhyaDescriptor" id="">
	<p class="Avataranika">आनन्दस्य क्षणिकत्वादात्यन्तिकपुरुषार्थत्वाभावात् प्रसिद्धत्वादपूर्वत्वाभावाच्च श्रुतितात्पर्यविषयत्वाभावः प्राप्त इत्याशङ्क्य अनाद्यपरिच्छिन्नानन्दस्यालौकिकत्वेनापूर्वत्वात् आत्यन्तिकपुरुषार्थत्वाच्च तात्पर्यविषयत्वमित्याह </p> 
	<p class="prateeka">अनादीति । </p>
</div>
<div class="VyakhyaDescriptor" id="">
	<p class="Avataranika">कथमानन्दस्यानादित्वादिसिद्धिरिति नाशङ्कनीयम् । आनन्दे जन्मपरिच्छेदादिप्रतिभासस्य वर्णेषु दैर्घ्यादिप्रतिभासवदौपाधिकधर्मविषयत्वेनाभासत्वात् । एवम्भूतब्रह्मानन्दो मोक्षोऽवगतोऽनवगतो वा? अनवगतश्चेत् गृहमध्ये चिरनिहिताज्ञातघटवत् पुरुषार्थो न स्यात् । अवगतत्वेऽपि जन्यज्ञानेनापरोक्षत्वाय जनकेन्द्रियस्य तदाधारभूतदेहस्य तदाधारभूतान्नपानादिजगतोऽवस्थानप्रसङ्गात् मोक्षासम्भवः इत्याशङ्क्य, सुखापरोक्ष्यस्य पुरुषार्थत्वादेव केवलव्यतिरेकशून्यस्य जन्यापरोक्ष्यस्याप्रयोजकत्वात् ज्ञानस्य भावत्वेनापरोक्ष्यमित्याह</p> 
	<p class="prateeka">ज्ञानमिति ॥</p>
</div>
<div class="VyakhyaDescriptor" id="">
	<p class="Avataranika">ज्ञानस्य क्षणिकत्वात् परिच्छिन्नत्वादनाद्यपरिच्छिन्नानन्दस्वरूपत्वं न स्यादित्याशङ्क्य क्षणिकत्वादीनामौपाधिकत्वेनाभासत्वात् ज्ञानं कूटस्थमित्याह -</p> 
	<p class="prateeka">कूटस्थेति ।</p>
	<div class="VyakhyaDescriptor" id="">
	<p class="Avataranika">ईश्वरानन्दस्यानादित्वे अपरिच्छिन्नत्वे स्वसत्तायां स्फुरणाव्यभिचारित्वेन ज्ञानरूपत्वेऽपि कदाचित्<footnote>कादाचिदिति</footnote> ज्ञानबाध्यत्ववत् इहापि बाध्यत्वं स्यादित्याशङ्क्य ईश्वरानन्दस्य मायोपाधौ प्रतिबिम्बितत्वेन तदैक्याध्यासादुपाधिबाधया प्रतिबिम्बितस्यापि बाधोऽस्तु मोक्षानन्दस्य तु बाध्योपाध्येकत्वाध्यासाभावादबाध्यत्वमित्याह-</p> 
	<p class="prateeka">सदिति ।</p>
</div>
<div class="VyakhyaDescriptor" id="">
	<p class="Avataranika">तत्त्वस्य प्रति<footnote>प्रतिपादार्थमिति</footnote> पदार्थं भिन्नत्वात् परिच्छिन्नत्वाच्चापरिच्छिन्नाद्वयानन्दं प्रति स्वरूपत्वमयुक्तमित्याशङ्क्य सति भेदादिप्रतिभासस्यौपाधिकभेदाभासविषयत्वेनान्यथासिद्धत्वात् सदनन्तमित्याह</p> 
	<p class="prateeka">सदनन्तेति<footnote>सनन्तेति </footnote> ।</p>
</div>
<div class="VyakhyaDescriptor" id="">
	<p class="Avataranika">सच्चिदानन्दानां प्रत्येकमखण्डत्वेऽपि कालाकाशादिवदन्योन्यं भिन्नत्वादनित्यत्वमा<footnote>अनित्याशङ्क्येति </footnote>शङ्क्य भेदस्याभासत्वाद्वस्तुत ऐक्यमेवेत्याह-</p> 
	<p class="prateeka">आत्मन इति ।</p>
</div>
<div class="VyakhyaDescriptor" id="">
	<p class="Avataranika">एवंभूतस्य वस्तुनः संसारावस्थायां योग्यत्वे सत्यनुपलम्भात् अनन्तसच्चिदानन्दात्मकवस्तुविपरीत परिच्छिन्नासत्यजडहेयप्रपञ्चस्यावभासमानत्वाच्चैवम्भूतवस्तु न भवतीत्याशङ्क्य द्वैतजालस्याभूतस्यापरमार्थस्यैवम्भूते वस्तुनि कल्पितत्वात् सवितृप्रादेशस्येवावभासमानत्वे<footnote>अवभासमानत्व इति</footnote> स्वस्मिन् कल्पितविरुद्धप्रपञ्चेन छन्नत्वादवभासमानस्यापि वस्तुनोऽप्रकाशमानत्वं च न विरुद्ध्यत इत्याह –</p> 
	<p class="prateeka">अभूतद्वैतजालायेति ।</p>
</div>
<div class="VyakhyaDescriptor" id="">
	<p class="Avataranika">संसारावस्थायां वस्तुनः प्रपञ्चात्मत्वेऽपि मोक्षकाले साधनेन निवर्ततामिति वाऽशङ्क्य ज्ञाननिवर्त्यत्वात् पूर्वमपि वस्तुनः प्रपञ्चात्मत्वं<footnote>प्रपञ्चात्मत्व इति</footnote> नास्तीत्याह –</p> 
	<p class="prateeka">अभूतद्वैतजालायेति ।</p>
</div>
<div class="VyakhyaDescriptor" id="">
	<p class="Avataranika">वस्तुनः प्रपञ्चात्मत्वाभावे प्रपञ्च<footnote>पञ्चसाक्षित्वमिति</footnote>साक्षित्वं हेतुमाह -</p> 
	<p class="prateeka">साक्षिण इति।</p>
</div><div class="VyakhyaDescriptor" id="">
	<p class="Avataranika">एवंभूते वस्तुनि किं प्रमाणमित्यपेक्षायां ब्रह्मशब्दप्रयोगानुपपत्तिः प्रमाणमित्याह -</p> 
	<p class="prateeka">ब्रह्मण इति ।</p>
</div>
<div class="VyakhyaDescriptor" id="">
	<p class="Avataranika">कथं विषयप्रयोजने प्रदर्श्येते इति - श्रुणु - अनाद्यानन्दकूटस्थज्ञानानन्दं सदिति तत्पदार्थं निर्दिशति । आत्मन इति त्वंपदार्थं निर्दिशति । अभूतद्वैतजालायेति तत्पदार्थस्य शोधितरूपं निर्दिशति । साक्षिण इति त्वंपदार्थस्य शोधितरूपं निर्दिशति । साक्षिणे ब्रह्मण इति सामानाधिकरण्येन ब्रह्मात्मैक्यलक्षणविषयं दर्शयति | <bold>अनाद्यानन्देति</bold> प्राप्यब्रह्मणः आनन्दस्वरूपत्वकथनेन परमानन्दप्राप्तिलक्षणप्रयोजनमुपन्यस्यति । <bold>अभूतद्वैतजालाय</bold> साक्षिण इत्यंशेन सवासनस्य सकलसंसारस्य निवृत्तिलक्षणप्रयोजनं च दर्शयति इत्याचार्याल्लब्धत्वेन ज्ञानस्यापरोक्ष्यशिरस्कत्वं तथाविधज्ञानस्य<footnote>ज्ञान च तासामिति</footnote> चात्मत्वमाचार्यस्य ग्रन्थकरणयोग्यता योग्येन कृतस्यादरणीयतेति<footnote>योग्यतायोग्यत्वेति</footnote> स्थितिः ।अतः स्वग्रन्थस्यादरणीयत्वसिद्धये त्रिभिर्नमस्कारश्लोकैः स्वस्याचार्याल्लब्धविद्यत्वेन ग्रन्थकरणयोग्यता<footnote>ग्रन्थकारणेति</footnote> अस्तीति सूचयति - तत्र -</p> 
	<p class="prateeka">नमः श्रुतिशिरः<footnote>श्रुतिपर इति</footnote> पद्मेत्यादि - मार्तण्डमूर्तय इत्यन्तेन ।</p>
	<p class="Vyakhya">श्रीवेदव्यासभगवतः श्रवणादिपौष्कल्यं दर्शयति । मार्तण्डस्य मूर्तिरिव मूर्तिर्यस्यासौ मार्तण्डमूर्तिः तस्मै इति निर्वचनम् । उपनिषदां निर्णये तच्छक्तितात्पर्यविषयविशिष्टलक्षणविकसने च गुरुतरा अस्य मूर्तिरित्यर्थः ।</p>
</div>
<div class="VyakhyaDescriptor" id="">
	<p class="Avataranika">कृच्छ्रचान्द्रायणादितपसां पुष्कलत्वमाह –</p> 
	<p class="prateeka">बादरायणसंज्ञायेति ।</p>
	<p class="Vyakhya">बदरा यस्मिन् सन्ति स देशो बादरः, तादृशदेशोऽयनं स्थानं भवति यस्य स आचार्यो बादरायणः, सैव संज्ञा अस्येति निर्वचनम् ।</p>
</div>
<div class="VyakhyaDescriptor" id="">
	<p class="Avataranika">मननपौष्कल्यमाह-</p> 
	<p class="prateeka">मुनय इति ।</p>
	<p class="Vyakhya">मननान्मुनिस्तन्निपुण इत्यर्थः ।</p>
</div>
<div class="VyakhyaDescriptor" id="">
	<p class="Avataranika">शमदमादिपूर्वकनिदिध्यासनसम्पन्न इत्याह -</p> 
	<p class="prateeka">शमवेश्मन इति ।</p>
	<p class="Vyakhya">शम एवास्य वेश्मेति शमवेश्मा, शमस्य असावेव वा वेश्मेति शमवेश्मेतीति वा निर्वचनम् ।</p>
</div>
<div class="VyakhyaDescriptor" id="">
	<p class="Avataranika">नमामीतिश्लोकः भाष्यकारस्य परमेश्वरेण विरुद्धविशेषाभिधायित्वेन योज्यः ।</p> 
	<p class="prateeka">अभोगिपरिवारसम्पदमिति ।</p>
	<p class="Vyakhya">देवस्येव सम्भोगरताः सर्पा वा अस्य न परिवारसम्पदित्यर्थः ।</p>
</div>
<div class="VyakhyaDescriptor" id="">
	<p class="prateeka">निरस्तभूतिमिति।</p>
	<p class="Vyakhya">देवस्येव भसितमणिमाद्यैश्वर्यं वा अस्य नास्तीत्यर्थः ।</p>
</div>
<div class="VyakhyaDescriptor" id="">
	<p class="prateeka">अनुमार्धविग्रहमिति ।</p>
	<p class="Vyakhya">देवस्येवास्योमार्धविग्रहत्वं न भवति । अनुमानमस्य विग्रहेऽर्धं भवति श्रुतिश्चार्धभागे<footnote>श्रुतिश्चापबाधे इति</footnote> भवतीति चार्थः ।</p>
</div>
<div class="VyakhyaDescriptor" id="">
	<p class="prateeka">अनुग्रमिति-</p>
	<p class="Vyakhya">नामतोऽर्थतश्च देववदुग्रो न भवतीत्यर्थः ।</p>
</div>
<div class="VyakhyaDescriptor" id="">
	<p class="prateeka">उन्मृदितकाललाञ्छनमिति-</p>
	<p class="Vyakhya">देववदस्य कण्ठे कालं (लाञ्छनं) कार्ष्ण्यं नास्ति । अनुक्तिदुरुक्त्यादिकालमस्य कण्ठे नास्तीति वार्थः ।</p>
</div>
<div class="VyakhyaDescriptor" id="">
	<p class="prateeka">विना विनायकं<footnote>विनायकामादेव इति</footnote></p>
	<p class="Vyakhya">देववदसौ विनायकसहितो न भवति । विनाकृताः निराकृताः विनायकाः बौद्धा येनासौ विना विनायक इति वा निर्वाहो द्रष्टव्यः ।</p>
</div>
<div class="VyakhyaDescriptor" id="">
	<p class="Avataranika">यद्वक्त्रेति श्लोकोऽपि पञ्चपादिकाकारस्य भाष्यकारशिष्यत्वं प्रशिष्यत्वं वाङ्गीकृत्य, शिष्यत्वपक्षे<footnote>ष्यत्वपक्षे इति</footnote> भाष्यकारनमस्कारपरत्वेन, प्रशिष्यत्वपक्षे स्वगरुनमस्कारपरत्वेन च योज्यः । भाष्यवित्तक<footnote>वित्तव इति</footnote>गुरूनिति पदस्य वित्तमेव वित्तकं, भाष्यमेव वित्तकं येषां ते भाष्यवित्तकाः तेषां भाष्यवित्तकानां गुरुः भाष्यकारो भाष्यवित्तकगुरुः तान् भाष्यवित्तकगुरूनिति शिष्यत्वपक्षे निर्वाहः । प्रशिष्यत्वपक्षे अस्य पदस्य वित्तमेव वित्तकं, भाष्यमेव वित्तकं येषामस्मद्गुरूणां ते<footnote>अस्य - वित्तकगुरवे इति </footnote>अस्माकं भाष्यवित्तकगुरवः, तान् भाष्यवित्तकगुरूनिति निर्वाहः । यच्छब्दोऽपि भाष्यकारपरत्वेन स्वगुरुपरत्वेन च योजयितव्यः । स्वगुरुपरत्वपक्षे भाष्यकारेण भाष्यस्योत्पत्तिरेव केवलम् , अस्मद्गुरुभ्यो जन्म भवति पुनर्जातमिव प्रवृद्धं भवतीति प्रतिलब्धजन्मेति शब्दो योजयितव्यः ।</p> 
	<p class="prateeka">प्रत्याशमिति ।</p>
	<p class="Vyakhya">प्रतिदिक्षु स्थित्वेत्यर्थः । उन्मुखत्वं नाम श्रद्धाकरणं, विनीतत्वं नाम, शास्त्रेणाप्रतिषिद्ध<footnote>अप्रतिष ---- यत्नवामेति</footnote>यत्नवान् अव्याजेन श्रवणं त्वविहायोपासनादिपूर्वकं शुश्रूषां कृत्वैव<footnote> कृत्वै नै व इति</footnote>श्रवणं द्रष्टव्यम् ।</p>
</div>
<div class="VyakhyaDescriptor" id="">
	<p class="Avataranika">पदादिवृन्तेति<footnote>वृक्षेति</footnote> श्लोकेन चिकीर्षितं निर्दिशति । तत्र पदच्छेदः पदार्थोक्तिः विग्रहो वाक्ययोजना । आक्षेपस्य समाधानं<footnote>इदं न दृश्यते</footnote> व्याख्यानं पञ्चलक्षणम् ॥  इति व्याख्यानलक्षणमाहुः । तत्र भाष्यस्यापि पदच्छेदादि विषयत्वेनपञ्चलक्षणं व्याख्यानं कर्तुं शक्यते । अतो व्याख्येयं भाष्यमिति द्योतनाय भाष्यं विशिनष्टि-</p> 
	<p class="prateeka">पदादीति ।</p>
</div>
<div class="VyakhyaDescriptor" id="">
	<p class="Avataranika">पादत्रयेण तत्र पदच्छेदः पदार्थोक्तिः विग्रह इति त्रितयविषयत्वं भाष्यस्य दर्शयति  </p> 
	<p class="prateeka">पदेत्यारभ्य बिभर्तीत्यन्तेन ।</p>
	<p class="Vyakhya">अत्रादिपदेन पदार्थवृन्दसमासवृन्दे च भाष्ये विद्येते इति दर्शयति इति ?<footnote>`इति' इत्याधिकं दृश्यते</footnote></p>
</div>
<div class="VyakhyaDescriptor" id="">
	<p class="Avataranika">वाक्ययोजना विषयत्वमाह-</p> 
	<p class="prateeka">प्रसन्नमिति ।</p>
</div>
<div class="VyakhyaDescriptor" id="">
	<p class="Avataranika">आक्षेपसमाधानविषयत्वमस्तीत्याह-</p> 
	<p class="prateeka">गम्भीरमिति ।</p>
</div>
<div class="VyakhyaDescriptor" id="">
	<p class="Avataranika">ननु भाष्यव्याख्यामारभ इत्युक्तमयुक्तम्; भाष्यलक्षणस्य सूत्रार्थप्रतिपादकत्वस्याभावादेव भाष्यत्वाभावात् युष्मदस्मदित्यादेरिति तत्राह-</p> 
	<p class="prateeka">युष्मदस्मदिति ।</p>
</div>
<div class="VyakhyaDescriptor" id="">
	<p class="Avataranika">युष्मदस्मदित्यादिलोकव्यवहार इत्यन्तं कस्माद् भाष्यं भवेदित्यपेक्षायामाह -</p> 
	<p class="prateeka">शास्त्रस्य विषयंप्रयोजनं च प्रतिपादयतीति ।</p>
	<p class="Vyakhya">सूत्रसन्दर्भलक्षणशास्त्रस्य यद्विषयप्रयोजनं<footnote>यम् इति</footnote> यत् तस्य हेतुः बन्धस्याध्यासात्मकत्वं तदभिधानेन विषयप्रयोजने तात्पर्येण प्रतिपादयतीत्यर्थः ।</p>
</div>
<div class="VyakhyaDescriptor" id="">
	<p class="Avataranika">बन्धस्य अध्यासात्मकत्वं हेतुत्वेनोच्यमानमसिद्धं कथं सिद्ध्यहेतुवाचकं शास्त्रीयविषयप्रयोजनपरं<footnote>अत्र त्रुटिः दृश्यते</footnote> भाष्यं भवेदित्याशङ्क्यास्यानर्थहेतोरित्यनेनैकवाक्यत्वात्<footnote>भवेतीति </footnote> मध्यवर्तिलक्षणासम्भावनाप्रमाणभाष्यत्रयेण सिद्धमध्यासं हेतुत्वेनानूद्य विषयादिसाधकं भवतीत्यभिप्रेत्याह -</p> 
	<p class="prateeka">अस्य अनर्थहेतोरिति ।<footnote>हेतोरित्यत्र तो इति न दृश्यते</footnote></p>
</div>
<div class="VyakhyaDescriptor" id="">
	<p class="prateeka">पर्यवस्यत्<footnote>अनपर्यवस्यदिति</footnote></p>
	<p class="Vyakhya">अनेन एकवाक्यतां गच्छत् इत्यर्थः ।</p>
</div>
<div class="VyakhyaDescriptor" id="">
	<p class="Avataranika">विषयादिसाधकत्वं भवतु, तथापि भाष्यत्वं न सिद्ध्यति, सूत्रार्थप्रतिपादकत्वाभावात् , इत्याशङ्कायां तन्निरासाय आह -</p> 
	<p class="prateeka">`प्रयोजनं च सूत्रेण सूत्रिते' इति ।</p>
	<p class="Vyakhya">`अथातो ब्रह्मजिज्ञासा' इति सूत्रेण सूत्रिते इत्यर्थः ।</p>
</div>
<div class="VyakhyaDescriptor" id="">
	<p class="Avataranika">विषयप्रयोजने सूत्रार्थत्वेन न दृश्येते, जिज्ञासाकर्तव्यताया एव प्रतीतेरिति - तत्राह -</p> 
	<p class="prateeka">अर्थात् सूत्रिते इति ।</p>
</div>
<div class="VyakhyaDescriptor" id="">
	<p class="Avataranika">किमत्र प्रमाणमिति - तत्राह –</p> 
	<p class="prateeka">प्रथमसूत्रेणेति ।</p>
	<p class="Vyakhya">प्रथमसूत्रत्वात् सूत्रे<footnote>स्त्रे इति</footnote> श्रोतृप्रवृत्त्यङ्गत्वेन विषयप्रयोजने सूत्रिते इत्यर्थः ।</p>
</div>
<div class="VyakhyaDescriptor" id="">
	<p class="Avataranika">इति शब्दो यस्मादर्थे, यस्मात् प्रथमसूत्रेण सूत्रिते तस्मात् प्रतिपादयतीति । अर्थात् सूत्रिते चेद्विषयप्रयोजने तर्हि भाष्यकारेण साक्षादेव प्रतिपादनीये, नत्वध्यासाभिधानमुखेनार्थात् प्रतिपादनीये इति - तत्राह –</p> 
	<p class="prateeka">एतच्चेति ।</p>
	<p class="Vyakhya">एतद्विषयप्रयोजनद्वयमित्यर्थः ।</p>
</div>
<div class="VyakhyaDescriptor" id="">
	<p class="prateeka">प्रदर्शयिष्याम<footnote>पञ्चपादिकायामिदं न दृश्यते</footnote> इति ।</p>
	<p class="Vyakhya">भाष्यकारेणोक्तमिति प्रदर्शयिष्याम इत्यर्थः ।</p>
</div>
<div class="VyakhyaDescriptor" id="">
	<p class="Avataranika">भाष्यकारेणोक्तं चेत् अस्माभिरेव द्रष्टुं शक्यम् , किमिति भवद्भिः प्रदर्श्यत इत्याशङ्क्याह –</p> 
	<p class="prateeka">स्पष्टमिति ।</p>
</div>
<div class="VyakhyaDescriptor" id="">
	<p class="Avataranika">तर्हि भाष्यकारस्य अस्पष्टोक्तिलक्षणदूषणमुद्भावितं स्यादित्याशङ्क्य तैरपि<footnote>तेरपि इति</footnote> स्पष्टं प्रदर्शितं वयं<footnote>मयमिति </footnote> दर्शयिष्याम इत्याह</p> 
	<p class="prateeka">स्पष्टतरमिति ।</p>
</div>
<div class="VyakhyaDescriptor" id="">
	<p class="prateeka">यद्येवमिति । </p>
	<p class="Vyakhya">सूत्रितविषयप्रयोजनप्रतिपादकत्वात् युष्मदस्मदित्यादिभाष्यं भवति चेदित्यर्थः ।</p>
</div>
<div class="VyakhyaDescriptor" id="">
	<p class="Avataranika">एतावच्छब्देन प्रथमभाष्यस्योपादानं मा भूदिति दर्शयति -</p> 
	<p class="prateeka">अस्यानर्थेति ।</p>
</div>
<div class="VyakhyaDescriptor" id="">
	<p class="Avataranika">विषयप्रयोजनयोरनेनापि कण्ठोक्तताभावात् अभाष्यत्वेन त्याज्यत्वपरिहारार्थं चतुर्थ्या कण्ठोक्तं प्रयोजनमिति निर्दिशति -</p> 
	<p class="prateeka">तत्र अनर्थहेतोः प्रहाणायेतिरिति ।</p>
</div>
<div class="VyakhyaDescriptor" id="">
	<p class="Avataranika">चतुर्थ्या स्वयं प्रतिपन्नत्वात् तन्निर्दिश्यत इत्या<footnote>अत्रापूर्णमेव दृश्यते</footnote> (इत्युक्तिः?) व्यर्थेति चेत् तदुत्तरवाक्यस्थचतुर्थीवत् प्रयोजनानभिधायित्वशङ्कानिरासायोक्तेरर्थवत्वात् । उत्तरचतुर्थ्याश्च प्रयोजनवाचित्वं प्रकरणात् प्राप्तं व्यावर्त्य, वेदान्तारम्भं<footnote>अत्र न स्पष्टम्</footnote>, प्रत्यवान्तरप्रयोजनज्ञानस्य निर्देशेऽपि तात्पर्येण विषयपरत्वं दर्शयति -</p> 
	<p class="prateeka">विषयप्रदर्शनमिति ।</p>
</div>
<div class="VyakhyaDescriptor" id="">
	<p class="Avataranika">अभिधायकत्वं विहाय तात्पर्येण विषयप्रतिपादकमपि भाष्यं चेत् प्रथमभाष्यस्यापि विषयप्रयोजने तात्पर्यवत्वेन भाष्यत्वमस्तीत्याशङ्क्य शक्तितात्पर्ययोरन्यतरेणापि तद्विषयप्रयोजनस्पर्शि न भवतीत्याह –</p> 
	<p class="prateeka">किमनेनेत्यादिना ।</p>
</div>
<div class="VyakhyaDescriptor" id="">
	<p class="Avataranika">देहे अहमित्यभिमानरूपमिन्द्रियादिषु ममाभिमानरूपं चाध्यासमभिधेयार्थत्वेन दर्शयति<footnote>दर्शने इति</footnote></p> 
	<p class="prateeka">देहेन्द्रियादिष्वित्यादिलोकव्यवहारस्येत्यन्तेन<footnote>हारस्येनान्तेन इति</footnote>,</p>
</div>
<div class="VyakhyaDescriptor" id="">
	<p class="Avataranika">देहोऽहमित्यभिमानाभावात् जात्यादिविशिष्टदेहे अहमभिमान इति दर्शयति -</p> 
	<p class="prateeka">अहं मनुष्य इति ।</p>
</div>
<div class="VyakhyaDescriptor" id="">
	<p class="Avataranika">अध्यासमाक्षिप्य लोकव्यवहारः समाधीयत इत्यसङ्गतत्वेन निरर्थकत्वादर्थवत्वसिद्धवत्कारेण विषयादिभ्यो नार्थान्तरपरत्वं प्रदर्शनीयमित्याशङ्क्याध्यासलोकव्यवहारयोः सामानाधिकरण्येनैक्यं दर्शयति -</p> 
	<p class="prateeka">इत्यभिमानस्येति ।</p>
</div>
<div class="VyakhyaDescriptor" id="">
	<p class="Avataranika">तात्पर्यविषयमाह –</p> 
	<p class="prateeka">अविद्यानिर्मितत्वेति ।</p>
	<p class="Vyakhya">अध्यासो वादिभिरङ्गीकृताविवेकादिरूपो न भवति, किन्त्वनिर्वचनीयाविद्यानिर्मित इत्यस्मिन्नर्थे तात्पर्यमित्यर्थः ।</p>
</div>
<div class="VyakhyaDescriptor" id="">
	<p class="Avataranika">विषयप्रयोजनयोरनिर्दिष्टत्वेन स्वनिर्देशकग्रन्थेन केनचिद्भवितव्यमित्यपेक्षा उत निर्दिष्टत्वान्निर्देशकापेक्षाभावात्तयोः प्रसक्त्यसिद्धशङ्कायां साधकापेक्षा, यदि निर्देशकापेक्षा तदा अस्यानर्थहेतोरित्येतावतैवालम् , तस्य निर्देशकत्वात् । न तु निर्देशकापेक्षा । वेदान्तवाक्यविचारः कर्तव्यः विषयप्रयोजनवत्वात् कृष्यादिवत् इति सूचयता सूत्रकारेण शास्त्रारम्भे हेतुतया विषयप्रयोजनयोः निर्दिष्टत्वात् । किन्तु विचाररूपशास्त्रस्य विषयप्रयोजनवत्वं<footnote>विषयप्रयोजनत्वमिति</footnote> यत्सूत्रकारेणोक्तं तदसिद्धमित्यसिद्धिशङ्कायां साधकापेक्षैव विद्यते । अतः साधकापेक्षविषयप्रयोजनसिद्धिहेतुभूताध्यासाभिधायित्वात्<footnote>अध्यासाध्यासेति </footnote> युष्मदस्मदित्यादेः<footnote>युष्मदस्मदादित्यादेः इति</footnote> सुतरां भाष्यत्वमस्तीत्यभिप्रेत्याह -</p> 
	<p class="prateeka">उच्यत इति ।</p>
</div>
<div class="VyakhyaDescriptor" id="">
	<p class="Avataranika">विषयप्रयोजनयोस्सूत्रेणानिर्दिष्टत्वात्<footnote>ष्टत्वाभाष्येणेति</footnote> भाष्येण साध्यतया प्राप्तत्वं तयोतेर्नभवतीत्याशङ्क्य ब्रह्मज्ञानमनर्थं तद्धेतुनिवृत्तिप्रयोजनं सूत्रितं हीत्याह-</p> 
	<p class="prateeka">अनर्थहेतुनिबर्हणं हीति ।</p>
</div>
<div class="VyakhyaDescriptor" id="">
	<p class="Avataranika">कथं विशेषितस्य<footnote>विशेषतस्य इति</footnote> सूत्रितत्वमित्याशङ्क्याह -</p> 
	<p class="prateeka">ब्रह्मज्ञानं हीति ।</p>
</div>
<div class="VyakhyaDescriptor" id="">
	<p class="Avataranika">किमिति भाष्यकारेण बन्धस्य मिथ्यात्वोपायेन विषयप्रयोजने साध्ये इत्याशङ्क्यानर्थतद्धेत्वोः ज्ञाननिवर्त्यत्वस्य सूत्रकारेण सूत्रितत्वात् । ज्ञाननिवर्त्यत्वाय मिथ्यात्वं<footnote>मिथ्यात्वप्रसाध्येति</footnote> प्रसाध्य तेन हेतुना विषयप्रयोजने<footnote>विषयप्रयोजन इति</footnote> साधनीये इत्याह -</p> 
	<p class="prateeka">ज्ञानं हीति ।</p>
</div>
<div class="VyakhyaDescriptor" id="">
	<p class="Avataranika">तर्हि नरकपाताद्यनर्थस्य मिथ्यात्वं प्रसाध्यतामिति तत्राह – </p> 
	<p class="prateeka">अनर्थश्चेति ।</p>
	<p class="Vyakhya">अत्र भोक्तृत्वमनर्थः, तद्धेतुत्वात् कर्तृत्वप्रमातृत्वयोरप्यनर्थंतेति योजना । त्रयाणामनर्थत्वाभावात् । नरकपातकू पपातादीनामेवानर्थत्वे एकप्रयोजकस्यावक्तव्यत्वात् । भोक्तृत्वादीनां तद्धेतुकोशपञ्चकस्यैव अध्यासात्मकत्वं वर्णनीयमित्यभिप्रायो द्रष्टव्यः ।</p>
</div>
<div class="VyakhyaDescriptor" id="">
	<p class="Avataranika">वस्तुरूपमेव प्रमातृत्वादिज्ञानेन निवर्ततामिति तत्राह -</p> 
	<p class="prateeka">तद्यदि वस्तुकृतमिति ।</p>
	<p class="Vyakhya">अत्र वस्तुना कृतं वस्तुत्वेन कृतमिति च योजना ।</p>
</div>
<div class="VyakhyaDescriptor" id="">
	<p class="Avataranika">अज्ञानस्यैव निवर्तकं चेदहंकारादेरनिवर्तकं ज्ञानमित्यापततीति तत्राह -</p> 
	<p class="prateeka">तद्यदि कर्तृत्वमिति ।</p>
	<p class="Vyakhya">अज्ञानकार्यत्वेनाज्ञानात्मकत्वान्निवर्त्यत्वमस्तीत्यर्थः ।</p>
</div>
<div class="VyakhyaDescriptor" id="">
	<p class="prateeka">तत्प्रदर्शनद्वारेणेति ।</p>
	<p class="Vyakhya">अविद्यात्मकत्व प्रदर्शनद्वारेण सूत्रार्थोपपत्त्युपयोगितयाऽध्यासो<span class= "footnote">उपभोगितयेति</span> वर्णनीय इत्यध्याहृत्यान्वयः<span class= "footnote">इत्यर्थः आहृत्येति</span> । तत्र अर्थशब्देन विचारकर्तव्यतोच्यते, उपपद्यते<span class= "footnote">पपद्यते इति</span> विचारकर्तव्यता याभ्यामिति व्युत्पत्त्या विषयप्रयोजने उच्येते । उपयोगितयेति विषयप्रयोजनसिद्धिहेतुतयेत्यर्थः ।</p>
</div>
<div class="VyakhyaDescriptor" id="">
	<p class="Avataranika">सूत्रेण मुखतः सूत्रितमर्थं विहाय आर्थिकमध्यासं भाष्यकारः प्रथमं किमिति वर्णयतीति तत्राह -</p> 
	<p class="prateeka">सकलतन्त्रोपोद्घातः<span class= "footnote">मन्त्रोपोद्घात इति</span> प्रयोजनमस्य भाष्यस्येति ।</p>
	<p class="Vyakhya">अत्रानेन भाष्येण निर्णीतो योऽध्यासः स सकलतन्त्रार्थस्योपोद्घातो हेतुरित्येका योजना, इदं भाष्यं सकलतन्त्रस्य शास्त्रस्योपोद्घात इत्यपरा ।</p>
</div>
<div class="VyakhyaDescriptor" id="">
	<p class="prateeka">प्रयोजनमिति<span class= "footnote">योजनेति शेषः</span>।</p>
	<p class="Vyakhya"> भाष्यजन्यप्रमितिफलविशिष्टतया भाष्यस्य प्रयोजनमध्यास इत्यध्यास उच्यते । तन्त्रशब्देन लक्षणया तन्त्रार्थरूपब्रह्मात्मैकत्वमुच्यते<span class= "footnote">अत्रार्थेति</span>, तन्त्र्यत इति तन्त्रमिति योगवृत्त्या वा तदेवोच्यत इति</p>
</div>
<div class="VyakhyaDescriptor" id="">
	<p class="Avataranika">अनर्थनिनिवृत्तिरूपप्रयोजनस्य जन्यत्वात् अध्यासस्य तद्धेतुत्वेऽपि ब्रह्मात्मताविषयरूपं प्रति हेतुत्वमयुक्तम् । तस्याजन्यत्वादित्याशङ्क्य सत्तासिद्धिहेतुत्वाभावेऽपि प्रतीतिसिद्धिहेतुत्वमस्तीति वदितुं तन्त्रार्थतात्पर्यविषयं दर्शयति -</p> 
	<p class="prateeka">तथा चास्य शास्त्रस्येति ।</p>
	<p class="Vyakhya">   ऐदम्पर्यं<span class= "footnote">एन्दम्पर्यमिति</span> प्रतिपादितमित्युत्तरेण सम्बन्धः ।</p>
</div>
<div class="VyakhyaDescriptor" id="">
	<p class="Avataranika">ऐदम्पर्यमित्यत्रेदंशब्दोक्तविषयं<span class= "footnote">एन्दम्पर्यमिति</span> प्रथमश्लोकोक्तप्रकारेण दर्शयति -</p> 
	<p class="prateeka">सुखैकतानेत्यादिना स्वरूपमित्यन्तेन ।</p>
</div>
<div class="VyakhyaDescriptor" id="">
	<p class="Avataranika">तत्र अनाद्यानन्देति पदोक्तार्थमाह –</p> 
	<p class="prateeka">सुखैकतानेति ।</p>
</div>
<div class="VyakhyaDescriptor" id="">
	<p class="Avataranika">कूटस्थज्ञानेति पदोक्तमर्थमाह –</p> 
	<p class="prateeka">कूटस्थचैतन्येति ।</p>
</div>
<div class="VyakhyaDescriptor" id="">
	<p class="Avataranika">अनन्तसदिति पदोक्तार्थमाह –</p> 
	<p class="prateeka">सदात्मेति ।</p>
	<p class="Vyakhya">आप्नोतीत्यात्मेति निर्वचनादात्मशब्देन अनन्तसत्यत्वानन्तपदोक्तार्थः उच्यत इति द्रष्टव्यम् ।</p>
</div>
<div class="VyakhyaDescriptor" id="">
	<p class="Avataranika">अनन्तसदात्मन इत्यत्र आत्मशब्दार्थमाह – </p> 
	<p class="prateeka">एकरसतेति ।</p>
</div>
<div class="VyakhyaDescriptor" id="">
	<p class="Avataranika">संसारिण आत्मनो रूपमित्युक्ते विरुद्धस्वभावत्वाद् ब्रह्मणोऽसंसारिणो रूपमिति स्यात्, तद्व्यावृत्त्यर्थमाह –</p> 
	<p class="prateeka">संसारित्वेनाभिमतस्येति ।<span class= "footnote">संसारित्वाभिमतस्येति पञ्चपादिकायाम्</span></p>
</div>
<div class="VyakhyaDescriptor" id="">
	<p class="Avataranika">तर्हि संसारित्वेन अभिमतस्याभिमन्यमानसंसारित्वमेव रूपं भवेदित्याशङ्क्य, सत्यम् , कूटस्थचैतन्यैकरसता<span class= "footnote">क.............न्यैकरसतेति</span>तु पारमार्थिकी<span class= "footnote">पारमानर्थकीति</span> इत्याह –</p> 
	<p class="prateeka">पारमार्थिकमिति ।</p>
</div>
<div class="VyakhyaDescriptor" id="">
	<p class="Avataranika">ऐदंपर्यमित्यत्र परशब्दार्थमाह -</p> 
	<p class="prateeka">वेदान्ताः पर्यवस्यन्तीति ।</p>
</div>
<div class="VyakhyaDescriptor" id="">
	<p class="prateeka">प्रतिपादितं-</p>
	<p class="Vyakhya">सूत्रभाष्याभ्यां प्रतिपादितमित्यर्थः ।</p>
</div><div class="VyakhyaDescriptor" id="">
	<p class="Avataranika">सत्यत्वेन प्रतिपन्नकर्तृत्वादि........त्पत्तिं<span class= "footnote">अपूर्णं दृश्यते</span> प्रतिबध्नाति स एव अध्यासात्मकत्वेन निर्णीतो न प्रतिबध्नातीत्येवमध्यासस्य विषयप्रतीतिसिद्धिहेतुत्वात् अध्यासः प्रथमं वर्णनीय इति दर्शयति -</p> 
	<p class="prateeka">तच्चेत्यादिना ।</p>
</div>
<div class="VyakhyaDescriptor" id="">
	<p class="Avataranika">तत्र सुखैकतानेत्यादित्रयेण विरुद्धाकारत्रयप्रतिभासनमात्मन्यस्तीति दर्शयति -</p> 
	<p class="prateeka">अहं कर्तेत्यादिना ।</p>
</div>
<div class="VyakhyaDescriptor" id="">
	<p class="Avataranika">तत्रापि ब्रह्मगतानन्तसत्वाकारविरुद्धं परिच्छिन्नत्वमाह –</p> 
	<p class="prateeka">अहमिति ।</p>
</div>
<div class="VyakhyaDescriptor" id="">
	<p class="Avataranika">कूटस्थचित्वविरुद्धाकारमाह –</p> 
	<p class="prateeka">कर्तेति ।</p>
	<p class="Vyakhya">कर्तृत्वादेव<span class= "footnote">कर्तात्वादेवेति</span>कर्तृत्वे प्रयोजकं परिणामि जडत्वं कार्यत्वं कल्प्यमस्तीत्यर्थः ।</p>
</div>
<div class="VyakhyaDescriptor" id="">
	<p class="Avataranika">सुखत्वविपरीतमाह –</p> 
	<p class="prateeka">सुखीति ।</p>
</div>
<div class="VyakhyaDescriptor" id="">
	<p class="Avataranika">एकतानत्वविपरीतकादाचित्कत्वं सुखस्य सूचयति-</p> 
	<p class="prateeka">दुःखीति ।</p>
</div>
<div class="VyakhyaDescriptor" id="">
	<p class="Avataranika">दुःखोत्पत्तिव्यवधानोऽहङ्कर्ता सुखी दुःखीत्यादिभासेन विरुद्ध्यत इत्युक्ते श्रुतिजन्यज्ञानेन बाध्यत्वात् । तत्प्रति विरोधकत्वाभाव इत्याशङ्क्याह –</p> 
	<p class="prateeka">प्रत्यक्षेति ।</p>
</div>
<div class="VyakhyaDescriptor" id="">
	<p class="Avataranika">तर्हि प्रत्यक्षत्वात् श्रौतज्ञानं प्रति विरोधकत्वं<span class= "footnote">निरोकत्वमिति</span>विहाय बाधकत्वमेव प्राप्तमित्याशङ्क्याह –</p> 
	<p class="prateeka">अभिमतेनेति ।</p>
</div>
<div class="VyakhyaDescriptor" id="">
	<p class="Avataranika"> प्रत्यक्षाभिमतस्य रूप्यज्ञानस्येव बाध्यत्वात् अविरोधकत्वमित्याशङ्क्याह –</p> 
	<p class="prateeka">अबाधितेति ।</p>
</div>
<div class="VyakhyaDescriptor" id="">
	<p class="Avataranika">तर्हि बाधकत्वमिति नेत्याह –</p> 
	<p class="prateeka">कल्पेनेति ।</p>
</div>
<div class="VyakhyaDescriptor" id="">
	<p class="Avataranika">व्यवहारवस्थायामबाधितत्वात् । प्रत्यक्षत्वाच्च अबाधितमेवापतति<span class= "footnote">अबाधितत्वम्?</span>इति शङ्कां व्युदस्यति -</p> 
	<p class="prateeka">अवभासेनेति ।</p>
	<p class="Vyakhya">अवमतः<span class= "footnote">अवमतो भास?</span> भासोऽवभासः, वर्णह्रस्वादिवत्<span class= "footnote">ह्रस्वत्वादिवत्?</span>औपाधिककर्तृत्वविषयः किं वा स्वाभाविककर्तृत्वविषय इति सन्दिह्यमानत्वं तस्यावमतत्वं नाम । अहं कर्तेत्यादिप्रत्यक्षमौपाधिकत्वेन सन्दिग्धार्थविषयतया सत्यार्थविषयत्वेन प्रतिपन्नतया च तत्त्वज्ञानोदयप्रतिबन्धकं भवति । तदेव न्यायतो मिथ्यात्वेन निर्णीतकर्तृत्वादिविषयं तत्त्वज्ञानेन<span class= "footnote">तत्वज्ञाने इति</span>बाध्यं स्यात् । अतोऽप्रतिबन्धकतया बाध्यत्वाय मिथ्यात्वनिर्णायकन्यायैरध्यासो वर्णनीय इत्यभिप्रायः । अतस्तद्विरोधपरिहारार्थं ब्रह्मस्वरूपविपरीतरूपमविद्यानिर्मितमिति प्रदर्श्यत इति प्रथममन्वयः । पश्चाद्यावन्न प्रदर्श्यत इति चान्वयो द्रष्टव्यः । जरद्गवः पादुककम्बलाभ्यां द्वारि स्थितो गायति मद्रकाणि । तं ब्राह्मणी पृच्छति पुत्रकामा राजन् रुमायां लशुनस्य कोऽर्घः ॥  इति वाक्यमिहोदाहृतमिति द्रष्टव्यम् ।</p>
</div>
<div class="VyakhyaDescriptor" id="">
	<p class="Avataranika">शास्त्रार्थसिद्धिहेतुश्चेत् अध्यासः सूत्रकारेण मुखतो वर्णनीय इति तत्राह -</p> 
	<p class="prateeka">वक्ष्यति चैतदिति ।</p>
	<p class="Vyakhya">अत्र वक्ष्यति चैतत्सूत्रकार इति प्रथममन्वयः ।</p>
</div>
<div class="VyakhyaDescriptor" id="">
	<p class="Avataranika">सूत्रकारेण अध्यासात्मकत्वस्यात्रैव किमित्यनुक्तिरित्याशङ्क्य समन्वयाध्यायेन वेदान्तानां ब्रह्मात्मैक्ये समन्वये प्रतिपादिते पश्चादात्मनो ब्रह्मत्वप्रतिपादक श्रुतीनामात्मगतादिकर्तृत्वादिसाधकप्रमाणविरोध उद्भाविते कर्तृत्वादीनामध्यासात्मकत्वेनाभासत्वात् तद्विषयप्रतिभासस्य प्रमाणत्वं नास्ति, किन्तु प्रमाणाभासत्वमेव, अतस्तद्विरोधो नास्तीत्यविरोधोक्त्युपयोगादध्यासोऽविरोधाध्याये वक्तव्य इति मत्वा आह - </p> 
	<p class="prateeka">अविरोधलक्षण इति ।</p>
</div>
<div class="VyakhyaDescriptor" id="">
	<p class="Avataranika">तत्रापि जीवगतधर्माणां मिथ्यात्ववर्णनेन जीवस्वरूपप्रतिपादकजीवपादे अध्यासवर्णनस्य सङ्गतिरित्याह-</p> 
	<p class="prateeka">जीवप्रक्रियायामिति ।</p>
</div>
<div class="VyakhyaDescriptor" id="">
	<p class="Avataranika">बन्धस्याध्यासात्मकत्वं विषयप्रयोजनसिद्धिहेतुरिति सूत्रकारोऽप्यङ्गीकृत्य तमध्यासं स्वयमेव वर्णयिष्यति चेदित्याह –</p> 
	<p class="prateeka">यद्येवमिति ।</p>
</div>
<div class="VyakhyaDescriptor" id="">
	<p class="prateeka">एतदेवेति ।</p>
	<p class="Vyakhya">अध्यासविषयतद्गुणसारत्वादित्यादिसूत्रमित्यर्थः ।</p>
</div>
<div class="VyakhyaDescriptor" id="">
	<p class="prateeka">अर्थविशेषोपपत्तेरिति ।</p>
	<p class="Vyakhya">अर्थविशेषे तस्मिन् प्रमाणे च प्रतिज्ञाते सत्यविरोधायाध्यासवर्णनस्योपपत्तेरित्यर्थः ।</p>
</div>
<div class="VyakhyaDescriptor" id="">
	<p class="Avataranika">अत्र अर्थविशेषस्य प्रयोजनविशेषस्योपपत्तेरित्यर्थान्तरप्रतीतिं व्यावर्त्य विवक्षितमर्थं दर्शयति - </p> 
	<p class="prateeka">अर्थविशेषे हि समन्वय इति ।</p>
	<p class="Vyakhya">अस्य अयमर्थः । प्रथमसूत्रेण ब्रह्मज्ञानाय विचारः कर्तव्य इत्यर्थविशेषे ब्रह्मणि विचार्यत्वेन प्रतिज्ञाने ब्रह्म किं लक्षणकमित्याकाङ्क्षायां ‘जन्माद्यस्य यत’<span class= "footnote">ब्र०सू० १.१.२</span> इति सूत्रेण ब्रह्मलक्षणे प्रतिपादिते एवंरूपे ब्रह्मणि किं प्रमाणमित्याकाङ्क्षायां ‘तत्तु समन्वयात्’<span class= "footnote">ब्र०सू० १.१.४.</span>  इत्यादिसूत्रैर्वेदान्तवाक्येषु प्रमाणत्वेनोपन्यस्तेषु पश्चाद्वेदान्तानां प्रत्यक्षादिविरोधाशङ्कायां तन्निरासाय सूत्रकारेण विरोधलक्षणे अध्याससूत्रं प्रणेतव्यमिति ।</p>
</div>
<div class="VyakhyaDescriptor" id="">
	<p class="Avataranika">भाष्यकारवत् अर्थविशेषप्रतिज्ञां तत्र प्रमाणोपन्यासं च विना विरोधशङ्कानिरासार्थं सूत्रकारेणाप्यध्याससाधनमस्त्वित्याशङ्क्य भाष्यकारस्य सूत्रकारोऽर्थविशेषं प्रतिज्ञाय तत्र प्रमाणमवादीत् । ततस्तत्रविरोधशङ्कापरिहाराय भाष्यकारस्य अध्याससाधनं सम्भवति । तद्वत् सूत्रकारस्यान्येन केचनिदर्थविशेषे प्रमाणविशेषोपन्यासाभावात् अर्थविशेषं स्वयमेव प्रतिज्ञाय तस्मिन् प्रमाणमुपन्यस्य पश्चात् प्रमाणान्तरविरोधः परिहर्तव्य इत्याह -</p> 
	<p class="prateeka">प्रदर्शित इति ।</p>
</div>
<div class="VyakhyaDescriptor" id="">
	<p class="Avataranika">प्रथमसूत्रव्याख्यानकाले भाष्यकारस्याध्यासोपपादनं निर्मूलं स्यात् । प्रथमसूत्रेणाध्यासस्यानुपात्तत्वात् उत्तरव्याख्यानमिदमिति चायुक्तम् । तस्य पश्चाद्भावित्वमित्याशङ्क्याह -</p> 
	<p class="prateeka">भाष्यकारस्तु तत्सिद्धमिति ।</p>
	<p class="Vyakhya">उत्तरसूत्रसिद्धमित्यर्थः ।</p>
</div>
<div class="VyakhyaDescriptor" id="">
	<p class="Avataranika">सूत्रसिद्धत्वात् तद्वर्णनं समूलं भवतु, अत्र वर्णनममूलमित्याशङ्क्य प्रथमसूत्रेणापि सूचितमित्याह -</p> 
	<p class="prateeka">आदिसूत्रेण सूचितमिति ।</p>
</div>
<div class="VyakhyaDescriptor" id="">
	<p class="Avataranika">आदिसूत्रस्यार्थत्वेनाध्यासो न दृश्यत इत्याशङ्क्याह -</p> 
	<p class="prateeka">सामर्थ्य इति ।</p>
</div>
<div class="VyakhyaDescriptor" id="">
	<p class="Avataranika">सामर्थ्येनापि सूचिते विषयप्रयोजने नाध्यास इत्याशङ्क्याह –</p> 
	<p class="prateeka">बलेनेति ।</p>
</div>
<div class="VyakhyaDescriptor" id="">
	<p class="Avataranika">सूत्रकारेणाध्यासस्य सूत्रितत्ववत् तद्व्याख्यात्रा भाष्यकारेणापि सूत्रितत्वमेव भविष्यति किमनेन वर्णनेन इत्याशङ्क्य, भाष्यकारत्वाच्छ्रोतृप्रवृत्त्यर्थं वर्णनीयमेवेत्याह - </p> 
	<p class="prateeka">भाष्यकारस्तु  वर्णयतीति<span class= "footnote">वर्णति इति</span> ।</p>
</div>
<div class="VyakhyaDescriptor" id="">
	<p class="Avataranika">भाष्यमनाप्तप्रणीततया<span class= "footnote">भाष्यमानाप्तेति</span> व्याख्येयं न भवतीति प्रसज्यत इत्यभिप्रेत्य चोदयति -</p> 
	<p class="prateeka">ननु च ग्रन्थकरणादिकार्यारम्भे इति ।</p>
</div>
<div class="VyakhyaDescriptor" id="">
	<p class="Avataranika">कृतमङ्गलाः शिष्टाः प्रवर्तन्त इति ग्रन्थाद्बहिरेव भेरीघोषादिसहितदेवब्राह्मणपूजादिलक्षणं मङ्गलाचरणं कृतमेवेत्याशङ्क्य चिकीर्षितवाचिककार्यस्य अनुकूलमङ्गलाचरणं कर्तव्यमित्याह –</p> 
	<p class="prateeka">कार्यानुरूपमिति ।</p>
	<p class="Vyakhya">कार्यव्यक्तीनामानन्त्यादिदं प्रतीदं मङ्गलाचरणमिदं प्रतीदमिति ज्ञातुमशक्यत्वात् कार्यानुरूपमङ्गलाचरणं केनापि कर्तुं न शक्यत इत्याशङ्क्य कार्यव्यक्तीनां कायिकं वाचिकं मानसमिति च त्रिराशीकर्तुं शक्यत्वात् ।</p>
</div>
<div class="VyakhyaDescriptor" id="">
	<p class="Avataranika">कायिककार्यारम्भे कायिकं नमस्कारादिलक्षणं मङ्गलाचरणं वाचिककार्यारम्भे<footnote><span class= "footnote">कार्यारम्रे इति</span> वाचिकम् अथवृद्ध्यादिशब्दप्रयोगलक्षणं, मानसकार्यारम्भे मानसं दध्यादिदर्शनरूपं मङ्गलाचरणमिति ज्ञातुं शक्यत्वादत्र चिकीर्षितकार्यस्य वाचिकत्वात् वाचिकं मङ्गलाचरणं कर्तव्यमेवेत्याह –</p> 
	<p class="prateeka">इष्टदेवतेत्यादिना ।</p>
</div>
<div class="VyakhyaDescriptor" id="">
	<p class="Avataranika">अथवृद्ध्यादिशब्देषु नियमं वारयति - </p> 
	<p class="prateeka">बुद्धिसन्निधापितेति ।</p>
</div>
<div class="VyakhyaDescriptor" id="">
	<p class="prateeka">शिष्टाचारश्च नः प्रमाणमिति ।</p>
	<p class="Vyakhya">अस्यायमर्थः - आचारो धर्म इति बुद्ध्या अनुष्ठीयमानं कर्म<span class= "footnote">कर्म न न इति</span> नः प्रमाणं, प्रमीयत इति प्रमाणं, तच्च प्रमीयमाणं कर्तव्यमित्येव प्रमीयते । अतश्शिष्टाचारोऽस्माभिः कर्तव्यतया प्रमीयत इति ।</p>
</div>
<div class="VyakhyaDescriptor" id="">
	<p class="Avataranika">प्रयोजनाभावात् किं मङ्गलाचरणेनेति, नेत्याह -</p> 
	<p class="prateeka">प्रसिद्धं चेति ।</p>
</div>
<div class="VyakhyaDescriptor" id="">
	<p class="Avataranika">अल्पारम्भत्वाद्विघ्नो नास्तीति, नेत्याह -</p> 
	<p class="prateeka">महति चेति ।</p>
	<p class="Vyakhya">आरम्भस्याल्पत्वेऽपि फलतो महत्वात् पद्यबन्धनस्येव विघ्नबाहुल्यं सम्भवतीति भावः ।</p>
</div>
<div class="VyakhyaDescriptor" id="">
	<p class="Avataranika">सम्भावनामात्रान्न प्रवृत्तिर्विघ्नोपशान्तय इति तत्राह -</p> 
	<p class="prateeka">प्रसिद्धं चेति ।</p>
</div>
<div class="VyakhyaDescriptor" id="">
	<p class="Avataranika">वटयक्षप्रसिद्धिवत् प्रसिद्धिर्निर्मूलेति, तत्राह -</p> 
	<p class="prateeka">विज्ञायते चेति ।</p>
</div>
<div class="VyakhyaDescriptor" id="">
	<p class="prateeka">तत्कथमिति ।</p>
	<p class="Vyakhya">अत्र शिष्टानामग्रणीर्भाष्यकारः कथं शिष्टाचारमुल्लङ्घ्य प्रववृते । अकृतमङ्गलो विघ्नैरुपहन्यमानो विस्रफ्रधं कथं प्रववृत इति योजना ।</p>
</div>
<div class="VyakhyaDescriptor" id="">
	<p class="Avataranika">भाष्यकारेण मङ्गलाचरणमात्रं कर्तव्यमित्युच्यत उत वाचिककार्यस्यवाचिक मङ्गलाचरणं कर्तव्यमित्युच्यत इति विकल्प्य विशुद्धब्रह्मतत्त्वानुस्मरणं नाम साधारणं मङ्गलाचरणं ग्रन्थकरणकार्यानुकूलवाचिकं मङ्गलाचरणं चोभयमपि<span class= "footnote"> नाचोभयमपि</span> कृतमित्याह -</p> 
	<p class="prateeka">अत्रोच्यत इति ।</p>
</div>
<div class="VyakhyaDescriptor" id="">
	<p class="Avataranika">कथमिह उभयं कृतमिति तत्राह - युष्मदित्यन्तमेव<span class= "footnote">युष्मदिति इत्यन्तमिति</span> भाष्यं वाचिकमङ्गला-चरणं साधारणमङ्गलाचरणे प्रमाणं चेत्यध्याहृत्ययोजना -</p> 
	<p class="prateeka">युष्मदिति ।</p>
	<p class="Vyakhya">विषय इति च अहङ्कारादिमात्मनो निष्कृष्य अनुसन्धाय अस्मदिति विषयीति च अनवच्छिन्नसाक्षिस्वभावत्वेन प्रत्यगात्मानं युष्मदो विभज्य अनुसन्धाय उभयस्मिन् युष्मदस्मद्विषयविषयिणोरिति शब्दं विरचयता कृतमेवोभयमपि मङ्गलाचरणमित्यर्थः । तर्हि युष्मदित्यादिविषयविषयिणोरित्यन्तस्यैव तत्त्ववाचकतया वाचिकमङ्गलाचरणत्वात् वक्तुस्तत्वानुस्मृतिकल्पकं तव असाधारणमङ्गलाचरणे प्रमाणत्वाच्चोत्तरभाष्यखण्डस्य उपादानमयुक्तम् । तन्न, युष्मदेवास्मत् , अस्मदेव युष्मदित्यैक्यं किमनुसन्धत्ते, किं वा प्रत्यगात्मानं युष्मदो विविनक्तीति संशये पूर्वमैक्यानुसन्धाने उत्तरत्रेतरेतरभावोपपत्तिरिति वक्तव्यम्, इतरेतरभावानुपपत्तेरुक्तत्वात्, पूर्वमपि विवेक एव कृत इति निर्णयार्थमुत्तरखण्डस्य उपादानमित्यविरोधात् ।</p>
</div>
<div class="VyakhyaDescriptor" id="">
	<p class="Avataranika">युष्मदित्यादिभाष्यस्याध्यासाभावविषयत्वात्, अध्यासाभावानुस्मृतिपूर्वकत्वं स्वस्य कल्पयति केवलं, न तु भाष्यकारस्य तत्त्वानुस्मृतिसद्भावे प्रमाणमित्याशङ्क्य युष्मदित्यादिपदद्वयस्य तत्त्वमर्थ इति प्रदर्शयति -</p> 
	<p class="prateeka">अस्य चेत्यादिना ।</p>
	<p class="Vyakhya">अस्य भाष्यस्य अध्यासाभावव्यतिरेकेणायं चार्थ इत्यन्वयः । ननु भाष्यटीकयोः व्याख्यानव्याख्येयभाव एव नोपपद्यतते, कथं टीकाकारः षट्‍पदानि व्याख्योयत्वेनोपादाय सर्वोपप्लवरहितइत्यादिपदत्रयेण व्याख्यां चकार? तत्रानेन पदत्रयेण व्याख्येयत्वे नोपात्तषट्‍पदस्य<span class= "footnote">पदषट्कस्य इति स्यात्</span> तात्पर्यार्थं कथयति, किं वा प्रतिपदमभिधेयार्थम् ? यदि तात्पर्यार्थकथनं तदा परत्र युष्मदस्मदित्यारभ्य अभिधेयार्थो वक्तव्यः, न तु विरुद्धस्वभावयोरित्यारभ्य । अथ व्याख्येयपदानामभिधेयार्थं कथयति तदपि न, व्याख्यानस्य पदत्रयत्वात् तेन व्याख्येयसर्वपदानामर्थकथनायोगात् । पदत्रये व्याख्येयषट्‍पदानां<span class= "footnote">पदषट्कस्य</span> मध्ये पदत्रयं व्याख्यातम् । पश्चादितरपदानि व्याख्यास्यन्त इति वक्तुं न शक्यते । परत्र विषयविषयिणोरिति द्वितीयपदमारभ्य व्याख्येयत्वेनोपादानात् ।</p>
</div>
<div class="VyakhyaDescriptor" id="">
	<p class="Avataranika">ननु विवरणकारः पदद्वयं व्याख्यातमित्यवादीदतः पदद्वयं व्याख्यातम्, सर्वोपप्लव-इत्यादिना, पश्चादुत्तरं व्याख्यास्यत इति स्वीक्रियतामिति चेन्न, तस्याप्यसङ्गतत्वात् । कथं, विवरणकारः `सुप्तिङन्तं पदम्' इति पदलक्षणमङ्गीकृत्य पदद्वयं व्याख्यातमित्यवादीत् , अथवा पद्यते अनेनेति पदमिति व्युत्पत्त्या बोधकमात्रस्य पदत्वमङ्गीकृत्य, उभयथाप्यसङ्गतिरेव, कथम्? प्रथमपक्षे विषयविषयिणोरिति<span class= "footnote">द्वितीयेत्याधिकं दृश्यते</span> पदस्य व्याख्येयत्वेनोपादानं न सङ्गच्छते, द्वितीयपक्षे केवलं युष्मदस्मदिति पदद्वयं मुक्त्वा प्रत्ययगोचरयोरित्येतदारभ्य व्याख्यायेत, न तथा क्रियत इति निश्चितमसङ्गतमिति चेत् - तन्न, `सुप्तिङन्तं पदम्' इति पदलक्षणेन लक्षितं पदद्वयं व्याख्यातमिति विवरणकारस्योक्तिरिति निश्चयात् । कथं तर्हि टीकाकारेण विषयविषयिणोरिति द्वितीयपदस्य व्याख्येयत्वेन उत्तरत्रोपादानम्? नैष दोषः, तमःप्रकाशवद्विरुद्धस्वभावयोरित्यत्र विरोधशब्दार्थः सहानवस्थानलक्षणः किं वा ऐक्यायोग्यतालक्षण इति विशये चिज्जडयोः विषयिविषयत्वादेककाले अवस्थानात् , सहानवस्थानलक्षणो विरोधो नास्ति । किन्त्वैक्यायोग्यतालक्षणो विरोध इति निर्णयार्थं विषयविषयिणोरिति पदस्योपादानम्; न तु व्याख्येयत्वेनेत्यविरोधात् । तर्हि व्याख्येयत्वाभावे व्याख्येयपदार्थनिर्णायकत्वाभावेन<span class= "footnote">निर्णायकत्वभावेनेति</span>व्याख्येयतृतीयपदेन सह चतुर्थमितरेतरभावानुपपत्तिरिति पदं किमिति परत्र उपादत्त इति चेत् विरोधशब्देनैक्याभाव उच्यते, किं वैक्ययोग्यताभाव उच्यत इति सन्देहे ऐक्याभावस्य चतुर्थपदेन उच्यमानत्वात्, पारिशेष्यात् ऐक्ययोग्यताभाव एव विरोधशब्देनोच्यत इति निर्णयार्थं चतुर्थपदोपादानं कृतम् । अतो व्याख्यानत्वं व्याख्येयत्वं च सम्भवतीति पदद्वयं प्रति त्रयाणां पदानां व्याख्यानत्वेन कथमनुप्रवेश इति चेत् सर्वोपप्लवरहितः प्रत्यगर्थः इति पदद्वयम् । प्रथमपदस्य व्याख्यानम्-</p> 
	<p class="prateeka">विज्ञानघन इति ।</p>
</div>
<div class="VyakhyaDescriptor" id="">
	<p class="Avataranika">द्वितीयपदस्य व्याख्यानप्रकारो द्विविधः, व्याख्येयपदेन फलितार्थप्रदर्शनमप्रसिद्धार्थव्याख्येयस्य प्रसिद्धार्थपर्यायशब्देनार्थकथनं च । तत्र युष्मदित्यंशेन फलितमर्थमाह -</p> 
	<p class="prateeka">सर्वोपप्लवरहित इति ।</p>
	<p class="Vyakhya">युष्मदित्यहङ्काराख्यधर्मिणो विवेकात् कर्तृत्वादितद्धर्मेभ्यो विवेकाच्च आत्मा सर्वोपप्लवरहितः संवृत्त इत्यर्थः ।</p>
</div>
<div class="VyakhyaDescriptor" id="">
	<p class="Avataranika">अस्मत्प्रत्यय इत्यंशं व्याकरोति -</p> 
	<p class="prateeka">प्रत्यगर्थ इति ।</p>
</div>
<div class="VyakhyaDescriptor" id="">
	<p class="Avataranika">तत्राप्यस्मदिति पदस्य पर्यायपदेन अर्थमाह –</p> 
	<p class="prateeka">प्रत्यगिति ।</p>
</div>
<div class="VyakhyaDescriptor" id="">
	<p class="Avataranika"> प्रत्ययशब्देन प्रतीतित्वात् प्रत्यय इति व्युत्पत्त्या व्याप्तचिद्रूपत्वेन फलितं सत्यत्वमाह -</p> 
	<p class="prateeka">अर्थ इति ।</p>
</div>
<div class="VyakhyaDescriptor" id="">
	<p class="Avataranika">विषयविषयिणोरिति द्वितीयपदं व्याचष्टे-</p> 
	<p class="prateeka">विज्ञानघन इति ।</p>
</div>
<div class="VyakhyaDescriptor" id="">
	<p class="Avataranika">विषयिशब्देन घटादिविषयेभ्यो व्यावृत्तम् आश्रयभूतजडेनाविरुद्धं विज्ञानमुच्यत इति शङ्कां व्यावर्तयति -</p> 
	<p class="prateeka">घन इति ।</p>
	<p class="Vyakhya">आश्रयजडहीनमित्यर्थः ।द्वितीयपदस्य युष्मदस्मद्व्याख्यानयोर्मध्ये व्याख्यानं किमिति चेत् अस्मत्प्रत्ययगोचर इत्यस्यार्थभूतप्रत्यगर्थत्वं प्रति विषयविषयिणोरिति पदोक्तविज्ञानघनत्वं हेतुरिति प्रकटनायेति न विरोधः । विज्ञानघनत्वात् प्रत्यक्त्वम् अर्थत्वं सत्यत्वं चेत्यर्थः । विषयविषयिणोरिति शब्दार्थस्य विज्ञानघनत्वस्य साक्षिरूपत्वाद्युष्मच्छब्दार्थभूतसाक्ष्यस्य अस्मत्प्रत्ययशब्दार्थभूतप्रत्यक्साक्षिणो व्यावृत्तिरस्तीति दर्शयितुं वा मध्ये व्याचष्टे । </p>
</div>
<div class="VyakhyaDescriptor" id="">
	<p class="Avataranika">भाष्यकारेणाध्यासाभाव एवानुस्मर्यते । नात्मतत्त्वमध्यासभावविषयत्वाद्भाष्यस्येति न । अध्यासाभावकथनाय तत्वमप्यनुस्मर्यत इत्याह –</p> 
	<p class="prateeka">तत्कथंञ्चनेति ।</p>
	<p class="Vyakhya">परमार्थत एवम्भूते वस्तुनि रूपान्तरवदवभासश्च रूपान्तरं च कथं न मिथ्येति कथयितुमित्येकोऽन्वयः ।</p>
</div>
<div class="VyakhyaDescriptor" id="">
	<p class="Avataranika">एवम्भूते वस्तुनि कथञ्चन अतीतवद्वर्तमानो<span class= "footnote">तीतभीतवद्वर्गमानो इति</span> रूपान्तरवदवभासः, अथ <span class= "footnote">अत्रेदं न स्पष्टम्</span>अतो मिथ्यैवेति कथयितुमिति वा । एवम्भूते वस्तुनि रूपान्तरवत्तदवभासः कथञ्चन कथमपि केनापि प्रकारेण स्वरूपेण संसृष्टरूपेण च मिथ्येति कथयितुमिति वा -</p> 
	<p class="prateeka">तदन्यपरादिति ।</p>
	<p class="Vyakhya">तस्मादात्मतत्त्वादन्याध्यासाभावपरादित्यर्थः ।</p>
</div>
<div class="VyakhyaDescriptor" id="">
	<p class="Avataranika">करिष्यमाणभाष्यवाक्यादर्थप्रतिपत्त्ययोगात् साध्यतया प्रतिपन्नवाक्यं स्वनिष्पत्त्यर्थं वक्तुः स्वार्थप्रतिपत्तिहेतुरित्यभिप्रेत्याह –</p> 
	<p class="prateeka">भाष्यवाक्यादिति ।</p>
</div>	
<div class="VyakhyaDescriptor" id="">
	<p class="prateeka">अग्रणीरिति ।</p>
	<p class="Vyakhya">अग्रं नयतीत्यग्रणीस्तस्मात्तत्कृतं भाष्यं व्याख्येयमित्यर्थः ।</p>
</div>
<div class="VyakhyaDescriptor" id="">
	<p class="Avataranika">अप्रसिद्धार्थमनेकार्थाभिधायि वा पदं व्याख्येयं भवति । इह तु विरोधशब्दस्य निमित्तभूतजातिद्वयाभावात् प्रसिद्धार्थत्वाच्च व्याख्येयत्वाभावेऽपि विरोधशब्दस्य मध्यमजातिनिमित्तत्वात् तद्व्याख्यावान्तरजातिद्वयलक्षणव्यक्तिद्वयलक्षणसम्भवात् अत्रेदृग्व्यक्तिर्विवक्षितेति निर्णेतुं पृच्छति -</p> 
	<p class="prateeka">कोऽयं विरोध इति ।</p>
</div>
<div class="VyakhyaDescriptor" id="">
	<p class="Avataranika">इतरेतरभावानुपपत्तिरित्युत्तरपदार्थं प्रति यस्य विरोधस्य हेतुत्वं सम्भवति सोऽत्र विरोधशब्दार्थं इति ज्ञातुं शक्यते किमत्र पृच्छ्यते इत्याशङ्क्योत्तरपदस्याप्यर्थो न निर्णीत इति कृत्वासौ विवेक्तव्य इत्याह –</p> 
	<p class="prateeka">कीदृशोवेति ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika">इतरस्मिन् इतरस्य भावानुपपत्तिरिति तादात्म्याभाव उच्यते, इतरस्य इतरभावानुपपत्तिरित्यैक्याभाव उच्यते । इतरस्मिन् सतीतरभावानुपपत्तिरिति सहावस्थानाभाव उच्यत इति सन्दिग्ध इत्यर्थः । तादात्म्यायोग्यत्वं वा सहावस्थानायोग्यत्वमैक्यायोग्यत्वं वा विरोधोऽस्तु । सर्वथाऽपि विरुद्धस्वभावत्वेन साध्याध्यासमिथ्यात्वं सिद्ध्यति । अतो न प्रष्टव्यमस्तीत्याशङ्क्य यथा इतरेतरायोग्यताया विरोधशब्दार्थत्वे तमःप्रकाशदृष्टान्तगतविरोधेन साम्यं भवति तथेतरेतरभावानुपपत्तिपदं निर्णेतव्यमिति मत्वाह –</p> 
	<p class="prateeka">यस्यानुपपत्तेरिति ।</p>
	<p class="Vyakhya">यस्य इतरेतरभावस्यानुपपत्तेरित्यर्थः । सहानवस्थानलक्षणो विरोध इत्यत्र सहानवस्थानं लक्षणं गमकं यस्य सहावस्थानायोग्यत्वस्य तत् सहानवस्थानलक्षणमिति योजना ।</p>
</div>
<div class="VyakhyaDescriptor" id="">
	<p class="prateeka">तत इति ।</p>
	<p class="Vyakhya">सहावस्थानायोग्यत्वलक्षणात् कारणादित्यर्थः ।</p>
</div>
<div class="VyakhyaDescriptor" id="">
	<p class="Avataranika"> भवतु सहावस्थानानुपपत्तिरिति तत्राह –</p> 
	<p class="prateeka">तदसदिति ।</p>
</div>
<div class="VyakhyaDescriptor" id="">
	<p class="Avataranika">भाष्ये विरुद्धस्वभावत्वादध्यासो मिथ्येत्यंशेनात्मानात्मानावध्यासहीनौ क्वाप्यभेदा <span class= "footnote">अभेदयोग्यद्वादिति</span>योग्यत्वात् तमःप्रकाशवदिति अनुमिते असिद्धिशङ्कानिरासायायोग्यताकार्यतया तद्गमकाभेदाभावमितरेतरभावानुपपत्तिरिति पदेनाह भाष्यकारः । तत्साधूक्तमिति द्योतयति । ततः प्रकाशस्याभाव इत्ययोग्यतायाः कारणत्वकथनेन इतरेतरभावानुपपत्तेरध्यासो मिथ्येत्यनेनात्मानात्मानावध्यासहीनौ क्वाप्यभेदहीनत्वात् तमःप्रकाशवदित्यनुमिते अभेदायोग्यत्वं प्रयोजकमिति शङ्कायां तन्निरासाय अभेदायोग्यत्वं साधनव्यापकत्वात् अनुपाधिरित्यभिप्रेत्य विरुद्धस्वभावयोरिति पदं वदति भाष्यकारः । तदपि साधूक्तमिति द्योतयति । सहावस्थानायोग्यतायागम्यत्वकथनेन द्रष्टव्यम् । रूपदर्शनास्पाष्ट्यं स्वरूपमतो रूपदर्शनास्पाष्ट्येन तमसोऽनुवृत्तिर्वक्तुं न शक्यत इत्याशङ्क्य तथा सति सर्वत्राप्यस्पाष्ट्यं स्यान्न तथा दृश्यत इत्याह - </p> 
	<p class="prateeka">इतरत्र च स्पष्टमिति ।</p>
</div>
<div class="VyakhyaDescriptor" id="">
	<p class="Avataranika">सहावस्थाना <span class= "footnote">सहावस्थानयोग्यत्वादिति</span>योग्यत्वात् तमःप्रकाशयोर्दृष्टातत्वं मा भूत्, तमःप्रकाशशब्दाभ्यां तमोलेशभूतछायां प्रकाशैकदेशात् <span class= "footnote">पथो इति</span> तथोपलक्ष्य तयोः सहावस्थानायोग्यत्वात् दृष्टान्तत्वमुच्यते भाष्यकारेणेत्याशङ्क्य तत्रापि<span class= "footnote">त-वपि इति</span> सहावस्थानयोग्यत्वमस्तीत्याह - </p> 
	<p class="prateeka">तथा छायायामपीति ।</p>
</div>
<div class="VyakhyaDescriptor" id="">
	<p class="Avataranika">छायायामौष्ण्यमुपलभ्यमानं स्वधर्मित्वेन आतपस्यापि तत्रावस्थानं सूचयति इति, एतावदुक्तौ छायाया औष्ण्यं स्वरूपमत औष्ण्यसद्भावेनातपसद्भावकल्पना न युक्तेत्याशङ्क्य तथा सति मध्याह्नेऽपराह्णे छायानुगतौ<span class= "footnote">अनुगतैष्ण्य इति</span>ष्ण्यस्यैकरूप्यं स्यान्न तथा दृश्यते इत्याह –</p> 
	<p class="prateeka">तारतम्येनेति ।</p>
</div>
<div class="VyakhyaDescriptor" id="">
	<p class="Avataranika">तर्हि तमःप्रकाशशब्दाभ्यां छायातपावुपलक्ष्य पश्चाच्छायानुगतशैत्यमातपानुगतौष्ण्यं च लक्षितलक्षणयोपादाय तयोः सहावस्थानायोग्यत्वात् दृष्टान्तत्वमुच्यते भाष्यकारेणेत्याशङ्क्य तयोरपि सहावस्थानयोग्यत्वमस्तीत्याह -</p> 
	<p class="prateeka">एतेन शीतोष्णयोरपीति ।</p>
</div>
<div class="VyakhyaDescriptor" id="">
	<p class="Avataranika">पक्षान्तरं निराकृत्य स्वाभिमतपक्षान्तरमुपादत्ते सिद्धान्ती</p> 
	<p class="prateeka">उच्यते परस्परेत्यादिना ।</p>
</div>
<div class="VyakhyaDescriptor" id="">
	<p class="Avataranika">सर्वसाधारणत्वात् प्रमेयत्वशब्दवाच्यत्ववत् परस्परात्मत्वायोग्यत्वस्य विरोधत्वं न सम्भवतीत्याशङ्क्य जातिव्यक्त्यादौ वृत्त्यभावमितरेतरभावायोग्यत्वस्य दर्शयति -</p> 
	<p class="prateeka">न जातिव्यक्त्योरिति ।</p>
</div>
<div class="VyakhyaDescriptor" id="">
	<p class="prateeka">परमार्थतः ।</p>
	<p class="Vyakhya">परमार्थस्थल इत्यर्थः ।</p>
</div>
<div class="VyakhyaDescriptor" id="">
	<p class="prateeka">तेनेति -</p>
	<p class="Vyakhya">परस्परात्मत्वायोग्यत्वहेतुनेत्यर्थः ।</p>
</div>
<div class="VyakhyaDescriptor" id="">
	<p class="Avataranika">इतरस्मिन् सति इतरभावानुपपत्तिरिति । सहावस्थानाभाव उच्यत इति शङ्कां व्यावर्त्य ऐक्यतादात्म्ययोरभावोऽर्थ इत्याह –</p> 
	<p class="prateeka">इतरेतरसम्भेदात्मकत्वस्येति ।</p>
</div>
<div class="VyakhyaDescriptor" id="">
	<p class="Avataranika">भ्रमस्थले ऐक्यतादात्म्याभावोऽध्यासाभाव<span class= "footnote">भावे हेतुक इति</span>हेतुक इति मत्वा सोऽध्यासा<span class= "footnote">ध्यासभाव इति</span>भाव एव हेतुरिति चोदयति -</p> 
	<p class="prateeka">कथमिति ।</p>
</div>
<div class="VyakhyaDescriptor" id="">
	<p class="Avataranika">प्रमाणस्थले ऐक्यतादात्म्ययोरभावोऽध्यास<span class= "footnote">ध्यासभावे इति</span>भावे हेतुत्वेन मयोक्त इति स्पष्टीकुर्वन् प्रमाणस्थलेऽपि द्वयोरैक्यभावः स्पष्ट इति कृत्वा अंशांशिभावेन तादात्म्याभावमुपपादयति -</p> 
	<p class="prateeka">स्वतस्तावदित्यादिना ।</p>
	<p class="Vyakhya">अस्यायमर्थः, प्रपञ्चस्थले तादात्म्यं सम्भवति तत्र चिज्जडयोरुभयोर्द्रव्यत्वादेव जातिव्यक्ति गुणगुणिभावासम्भवाच्चैतन्यस्यानादित्वादपरिणामित्वाच्च कार्यकारणत्वासम्भवादेव कार्यकारणभावासम्भवात्, चैतन्यस्यासङ्गत्वादेव विशिष्टस्वरूपत्वासम्भवादेभिराकारैस्तादात्म्यासम्भवः प्रसिद्ध इत्यङ्गीकृत्य प्रमाणस्थले अंशांशिभावेन अतादात्म्यं दर्शयतीति । स्वतः स्वाभाविक इत्यर्थः ।</p>
</div>
<div class="VyakhyaDescriptor" id="">
	<p class="Avataranika">आगन्तुकत्वेऽपि क्षीरस्य दधिभाववत् न निर्हेतुको युष्मदंश इत्याह –</p> 
	<p class="prateeka">अपरिणामित्वादिति ।</p>
</div>
<div class="VyakhyaDescriptor" id="">
	<p class="Avataranika">चन्दनस्य जलसंसर्गात् दौर्गन्ध्यवद्धेतुतोऽपि न युष्मदंश इत्याह –</p> 
	<p class="prateeka">निरञ्जनत्वादिति ।</p>
	<p class="Vyakhya">असङ्गत्वादित्यर्थः ।</p>
</div>
<div class="VyakhyaDescriptor" id="">
	<p class="prateeka">न परतः ।</p>
	<p class="Vyakhya">नागन्तुक इत्यर्थः ।</p>
</div>
<div class="VyakhyaDescriptor" id="">
	<p class="prateeka">विषयस्यापीति ।</p>
	<p class="Vyakhya">अनात्मनोऽपीत्यर्थः ।</p>
</div>
<div class="VyakhyaDescriptor" id="">
	<p class="prateeka">समत्वात् ।</p>
	<p class="Vyakhya">आत्मना चेतनत्वेन समत्वादित्यर्थः ।</p>
</div>
<div class="VyakhyaDescriptor" id="">
	<p class="Avataranika">विषयत्वहानेः</p> 
	<p class="prateeka">- प्रत्यक्षगोचर<span class= "footnote">गोचत्व इति</span>त्वहानेरित्यर्थः । ।</p>
</div>
<div class="VyakhyaDescriptor" id="">
	<p class="prateeka">न परतश्चितेरिति ।</p>
	<p class="Vyakhya">अनात्मानं प्रत्यागन्तुकांशकत्वे जडत्वं स्यात् , चित्वादेव नांश इत्यर्थः ।</p>
</div>
<div class="VyakhyaDescriptor" id="">
	<p class="Avataranika">कषायद्रव्यगतलोहित्यं यथा पटः स्वीकरोति तथा आत्मगतमेव चैतन्य<span class= "footnote">चैतन्यमानात्मेति</span>मनात्मा स्वाङ्गत्वेन स्वीकुर्यादिति तत्राह –</p> 
	<p class="prateeka">चितेरप्रतिसङ्क्रमत्वादिति ।</p>
	<p class="Vyakhya">सर्वगतनिरवयवस्यात्मनः सङ्क्रमायोगादिति भावः ।</p>
</div>
<div class="VyakhyaDescriptor" id="">
	<p class="prateeka">एवं  स्थित इति ।</p>
	<p class="Vyakhya">आत्मानात्मनोरभेदाभावे सतीत्यर्थः ।</p>
</div>
<div class="VyakhyaDescriptor" id="">
	<p class="Avataranika">इति शब्दस्य परिसमाप्तिद्योतकत्वं व्यावर्तयति -</p> 
	<p class="prateeka">इतिशब्दो हेत्वर्थ इति ।</p>
</div>
<div class="VyakhyaDescriptor" id="">
	<p class="Avataranika">इतरेतर भावानुपपत्तेरध्यासाभावं प्रति सत्ताहेतुत्वं दर्शयति ।</p> 
	<p class="prateeka">यस्मादेवमिति ।</p>
</div>
<div class="VyakhyaDescriptor" id="">
	<p class="prateeka">अस्मत्प्रत्यये योऽनिदमंश<span class= "footnote">मंशत्यत्रेति</span> इति ।</p>
	<p class="Vyakhya">अस्मत्प्रत्यये अहमिति प्रतीयमाने अहंप्रत्ययविषय इत्यर्थः ।</p>
</div>
<div class="VyakhyaDescriptor" id="">
	<p class="Avataranika">अहंप्रत्ययविषय इत्युक्ते अहङ्कारचेतनौ प्रतीयेते । तत्राहङ्कारं व्यावर्तयति-</p> 
	<p class="prateeka">अनिदमंश इति ।</p>
</div>
<div class="VyakhyaDescriptor" id="">
	<p class="Avataranika">एवमुक्ते प्राभाकराभिमतात्मनोऽपि कर्मत्वाभावादेव अनिदमंशत्वमस्तीति तं व्यावर्तयति -</p> 
	<p class="prateeka">चिदिति ।</p>
</div>
<div class="VyakhyaDescriptor" id="">
	<p class="Avataranika">एतावदुक्तौ आश्रयभूतजडसहत्वं प्रतीयते तद्व्यावर्तयति -</p> 
	<p class="prateeka">एकरस इति ।</p>
</div>
<div class="VyakhyaDescriptor" id="">
	<p class="Avataranika">चिदेकरसत्वेऽपि साङ्ख्याभिमतात्मनोऽनुमेयत्वमस्तीति तद्व्यावर्तयति -</p> 
	<p class="prateeka">अनिदमंश इति ।</p>
</div>
<div class="VyakhyaDescriptor" id="">
	<p class="Avataranika">व्याख्येयपदत्रयगतसप्तम्याः अर्थमाह –</p> 
	<p class="prateeka">तस्मिन्निति ।</p>
</div>
<div class="VyakhyaDescriptor" id="">
	<p class="Avataranika">अहङ्कारादिशरीरान्तस्य अहमिति प्रतीयमानत्वात् कथं युष्मत्वमित्याशङ्क्य प्रयोक्तारं प्रतीदमिति ग्राह्यत्वं स्वरूपेण अहमिति ग्राह्यत्वमपरोक्षत्वं च यस्य भवति तस्य युष्मत्वं स्यात् । तल्लक्षणं देहादेरप्यस्तीत्याह -</p> 
	<p class="prateeka">तद्बलेति ।</p>
	<p class="Vyakhya">तस्यात्मचैतन्यस्य बलेन प्रतिबिम्बेन निर्भास्यत्वादपरोक्षतया वेद्यत्वात् प्रयोक्तुर्भाष्यकाराख्यात्मनः विवेकावस्थाया<span class= "footnote">माहमिति</span>महमिति ग्राह्यत्वाच्च लक्षणतो युष्मदर्थत्वं देहादेरित्यर्थः ।</p>
</div>
<div class="VyakhyaDescriptor" id="">
	<p class="prateeka">मनुष्याभिमानस्य ।</p>
	<p class="Vyakhya">मनुष्याद्यभिमानस्य अभिमन्यमानस्य देहादेरित्यर्थः ।</p>
</div>
<div class="VyakhyaDescriptor" id="">
	<p class="Avataranika">अध्यासशब्दसस्य अधि<span class= "footnote">हास इति</span> आसः अध्यासः इति निर्वचनेन प्राप्ताधाराधेयभावाभिधायित्वं व्यावर्त्याभिमतमर्थमाह -</p> 
	<p class="prateeka">सम्भेद इवावभास इति ।</p>
	<p class="Vyakhya">इवशब्द आभासार्थः ।</p>
</div>
<div class="VyakhyaDescriptor" id="">
	<p class="Avataranika">अहमित्यभिमन्यमानस्येत्युक्त्या अध्यस्तत्वमुक्तम् । पुनरप्यभिमन्यमानस्य सम्भेद इवेति चाध्यस्तत्वमुक्तम् । अतोऽध्यस्तस्याध्यस्तत्वमसङ्गतमित्याशङ्क्य तद्विधाभिमान एव सम्भेद इवावभासस्याध्यास इत्याह - </p> 
	<p class="prateeka">स एवेति ।</p>
</div>
<div class="VyakhyaDescriptor" id="">
	<p class="prateeka">विषयाध्यास इति -</p>
	<p class="Vyakhya">धर्म्यध्यास इत्यर्थः ।</p>
</div>
<div class="VyakhyaDescriptor" id="">
	<p class="prateeka">विना विषयाध्यासेनेति ।</p>
	<p class="Vyakhya">श्रोत्रमहं चक्षुरहमिति श्रोत्रादिधर्म्यध्यासेनेत्यर्थः ।</p>
</div>
<div class="VyakhyaDescriptor" id="">
	<p class="Avataranika">अकर्मतया सिद्धं प्राभाकराभिमतजडरूपात्माख्यविषयिणं व्यावर्तयति -</p> 
	<p class="prateeka">चैतन्यस्य तद्धर्माणां चेत्यर्थ इति ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika">ननु विषयिण इत्यत्र विषयीत्युक्ते प्राभाकराभिमतजडरूपविषयिणं प्राप्तं व्यावर्तयति -</p> 
	<p class="prateeka">चैतन्येति ।</p>
</div>
<div class="VyakhyaDescriptor" id="">
	<p class="Avataranika">परिणामिब्रह्मवादिनाङ्गीकृतचिज्जडात्मत्वं व्यावर्तयति -</p> 
	<p class="prateeka">एकरसस्येति ।</p>
</div>
<div class="VyakhyaDescriptor" id="">
	<p class="Avataranika">नित्यत्वमिति</p> 
	<p class="prateeka">सत्यत्वमित्यर्थः । ।</p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka">पृथगिवेति ।</p>
	<p class="Vyakhya">अन्तःकरणवृत्त्युपाधिनिमित्ततया नानेवावभासन्त इत्यर्थः ।</p>
</div>
<div class="VyakhyaDescriptor" id="">
	<p class="Avataranika">अध्यासशब्दस्य पूर्वमेवार्थोऽभिहितः । किमिदानीमर्थोक्तिरित्याशङ्क्य मिथ्याज्ञाननिमित्त इत्यत्र मिथ्याशब्दस्यानिर्वचनीयत्वनिश्चयादत्रापि मिथ्याशब्देन अनिर्वचनीयत्वस्याभिधानादध्यास इति च तस्यैवाभिधानात् अध्यासो मिथ्येति पुनरुक्तिस्स्यात् । अतः<span class= "footnote">अताः इति</span>पुनरुक्ततया अध्यासशब्दस्य स्वार्थप्रच्युतौ प्राप्तायां पूर्वोक्त एवार्थ इत्याह -</p> 
	<p class="prateeka">अध्यासो नामेति ।</p>
</div>
<div class="VyakhyaDescriptor" id="">
	<p class="Avataranika">अध्यासो भवितुं युक्तम् , मिथ्यात्वादित्यन्वयं व्यावर्त्य अध्यासो मिथ्येत्यन्वयमाह -</p> 
	<p class="prateeka">स मिथ्येति भवितुं युक्तमिति ।</p>
</div>
<div class="VyakhyaDescriptor" id="">
	<p class="Avataranika">तं तथा सोऽध्यास इति विधिः प्राप्त इत्याशङ्क्य मिथ्याशब्दस्य अर्थान्तरमस्तीत्याह -</p> 
	<p class="prateeka">मिथ्याशब्दो द्व्यर्थ इति ।</p>
</div>
<div class="VyakhyaDescriptor" id="">
	<p class="Avataranika">अध्या<span class= "footnote">अध्यामुद्दिश्य इति</span>समुद्दिश्य मिथ्यात्वं विधेयमिति दर्शयितुं<span class= "footnote">देशयितुमिति</span> पूर्वं मिथ्याशब्दस्योपादानं कृतम् । इदानीं भवितुंशब्दस्य अन्वयं वक्तुं मिथ्याशब्दमादत्ते -</p> 
	<p class="prateeka">मिथ्येति ।</p>
</div>
<div class="VyakhyaDescriptor" id="">
	<p class="prateeka">भवितुं युक्तमिति । ।</p>
</div>
<div class="VyakhyaDescriptor" id="">
	<p class="Avataranika">मिथ्येति कृत्वा अध्यासो भवितुं युक्तमिति व्याहतोक्तिं व्यावर्तयति -</p> 
	<p class="prateeka">अभाव एवेति ।</p>
</div>
<div class="VyakhyaDescriptor" id="">
	<p class="Avataranika">अध्यासो मिथ्येति भवितुं युक्तमिति भाष्येणाध्यासापह्नवः क्रियते, किं वा अध्याससद्भावमङ्गीकृत्य तस्य लोकसिद्धकादाचित्कशुक्तिरजताद्यध्यासे दृष्टसादृश्यादिकारणाभावादसम्भव उच्यत इति विकल्प्य कारणाभावादसम्भवं प्राप्तमङ्गीकरोति -</p> 
	<p class="prateeka">यद्यप्येवमिति ।</p>
</div>
<div class="VyakhyaDescriptor" id="">
	<p class="Avataranika">तर्हि असम्भव एव स्यादिति आशङ्क्य आत्मनि अहङ्काराद्यध्यासस्य प्रवाहरूपेणानादित्वात् इदं प्रथमरजताद्यध्यासकारणाभावेनासम्भवो नास्ति । प्रवाहरूपेणोत्पद्यमानमध्यवर्तिज्वालायां प्रथमज्वालाकारणाभावेन असम्भवाभाववदित्यभिप्रेत्याह -</p> 
	<p class="prateeka">तथापि नैसर्गिक इति ।</p>
</div>
<div class="VyakhyaDescriptor" id="">
	<p class="Avataranika">नैसर्गिक इत्यनपनोद्यत्वमुच्यत इति शङ्कां निरस्य अनादित्वं तस्यार्थ इत्याह -</p> 
	<p class="prateeka">प्रत्यगनुबन्धीति ।</p>
	<p class="Vyakhya">आत्मा तावदनादिः, तस्मिन् कार्यरूपेण संस्काररूपेण वा अध्यासस्य प्रवाहव्यभिचाराभावादध्यासोऽनादिरित्यर्थः ।</p>
</div>
<div class="VyakhyaDescriptor" id="">
	<p class="Avataranika">प्रत्यक्सम्बन्धीत्युक्ते प्राभाकराभिमतप्रत्यग्रूपेण च सम्बन्धं प्राप्तं व्यावर्तयति -</p> 
	<p class="prateeka">चैतन्येति ।</p>
</div>
<div class="VyakhyaDescriptor" id="">
	<p class="Avataranika">चैतन्यमध्याससाक्षित्वेन अन्यथासिद्धं न त्वध्याससम्बन्धित्वेनाधिष्ठानमिति तदपनुदति -</p> 
	<p class="prateeka">सत्तेति ।</p>
</div>
<div class="VyakhyaDescriptor" id="">
	<p class="Avataranika">सत्ताया जडविशिष्टत्वान्नाध्यासं प्रत्यधिष्ठानत्वमिति शङ्काव्यावृत्त्यर्थं जडाद्विभजते -</p> 
	<p class="prateeka">मात्रेति ।</p>
</div>
<div class="VyakhyaDescriptor" id="">
	<p class="Avataranika">सत्तामनुसृत्यात्यन्ततिरोधानमकृत्वा बध्नाति । चिदानन्दाच्छादकत्वेन?<span class= "footnote">चिदानन्दावाच्छादकत्वेन इति</span> बध्नातीत्याह -</p> 
	<p class="prateeka">अनुबन्धीति ।</p>
</div>
<div class="VyakhyaDescriptor" id="">
	<p class="Avataranika">अध्यासापह्नवपरं भाष्यमिति पक्षेऽपि अपह्नवो न शक्य इत्याह -</p> 
	<p class="prateeka">अयमिति ।</p>
	<p class="Vyakhya">प्रत्यक्षम् इत्यर्थः ।</p>
</div>
<div class="VyakhyaDescriptor" id="">
	<p class="Avataranika">प्रमेयापह्नवं कुर्वता मया प्रमाणस्यापह्नवः क्रियत एव इत्याशङ्क्य विलक्षणाकारवत्तया विलक्षणशब्दोल्लिखितत्वेन च प्रमाणं प्रसिद्धमित्याह -</p> 
	<p class="prateeka">अहमिदं ममेदमिति ।</p>
</div>
<div class="VyakhyaDescriptor" id="">
	<p class="Avataranika">अध्यास आक्षिप्तः, लोकव्यवहारस्समाधीयत इति असङ्गतोक्तिः प्राप्तेति, नेत्याह -</p> 
	<p class="prateeka">युष्मदस्मदोरितरेतराध्यासात्मको लोकव्यवहार इति ।</p>
	<p class="Vyakhya">तेनेत्यादेरयमर्थः, कादाचित्कशुक्तिरजतादौ सिद्धकारणाभावेनानाद्यध्यासो नोपालम्भमर्हति । आगन्तुकघटादिकारणाभावेन अनाद्यात्मन उपलम्भाभाववदिति ।</p>
</div>
<div class="VyakhyaDescriptor" id="">
	<p class="Avataranika">लोकत इति कर्मव्युत्पत्त्या देहादिरूपार्थाध्यासे लोकशब्दो वर्तत इत्याह -</p> 
	<p class="prateeka">लोक इति ।</p>
</div>
<div class="VyakhyaDescriptor" id="">
	<p class="prateeka">मनुष्योऽहमितीति ।</p>
</div>
<div class="VyakhyaDescriptor" id="">
	<p class="Avataranika">व्यवहारशब्दस्य भावव्युत्पत्त्याऽज्ञानसाध्यासवाचित्वं दर्शयति -</p> 
	<p class="prateeka">व्यवहरणं व्यवहार इति ।</p>
</div>
<div class="VyakhyaDescriptor" id="">
	<p class="Avataranika">लोकश्चासौ व्यवहारश्च इति लोकव्यवहार इति कर्मधारयं व्यावर्त्य लोकविषयो व्यवहारो लोकव्यवहार इत्याह -</p> 
	<p class="prateeka">लोक इतीति ।</p>
</div>
<div class="VyakhyaDescriptor" id="">
	<p class="Avataranika">व्यवहारशब्दस्य अभिज्ञाभिवदनोपादानार्थक्रियाभिधायित्वात् कथं ज्ञानाध्यासवाचित्वमित्याशङ्क्य  इहाभिज्ञाभिवदनाख्यशब्दोल्लिखितज्ञानमात्राभिधायित्वात् ज्ञानाध्यासवाचित्वं युक्तमित्याह -</p> 
	<p class="prateeka">मनुष्योऽहमिति अभिमान इत्यर्थ इति ।</p>
</div>
<div class="VyakhyaDescriptor" id="">
	<p class="Avataranika">अहमिति प्रतिभासस्याध्यासत्वे द्व्याकारतया अवभासेत । द्व्याकारत्वाभावान्नाध्यासत्वमित्याशङ्काव्यावर्तकत्वेन इतरेतराविवेकेनेति पदमुपादेयम् । भिन्नपदार्थप्रतीतावितरेतराविवेकः कुत इत्याकाङ्क्षायां सत्यानृते मिथुनीकृत्येति पदमुपादेयम् । तदाकाङ्क्षाक्रममनादृत्योपादत्ते -</p> 
	<p class="prateeka">सत्यानृते मिथुनीकृत्येति ।</p>
</div>
<div class="VyakhyaDescriptor" id="">
	<p class="Avataranika">स्वरूपेण सत्ये संसर्गविशिष्टतया अनृते च यथा व्यवहारः<span class= "footnote">यथाच्हरतः इति</span> तथा मिथुनीकृत्येति वा, सत्यमसत्यं च मिथुनीकृत्य इति वा निर्वाह इति सन्देहे सत्यमसत्यं चेति निर्वाह इत्याह-</p> 
	<p class="prateeka">सत्यमिति ।</p>
	<p class="Vyakhya">पदच्छेदेन ।</p>
</div>
<div class="VyakhyaDescriptor" id="">
	<p class="Avataranika">सत्यमिति सत्यवाक्यमुच्यत इति शङ्कामपनुदति -</p> 
	<p class="prateeka">अनिदमिति ।</p>
</div>
<div class="VyakhyaDescriptor" id="">
	<p class="Avataranika">प्राभाकराभिमतात्मानं व्यावर्तयति -</p> 
	<p class="prateeka">चैतन्यमिति ।</p>
</div>
<div class="VyakhyaDescriptor" id="">
	<p class="Avataranika">तावत्युक्ते साङ्ख्याभिमतानुमेयात्मनः प्राप्तिं, व्युदस्यति -</p> 
	<p class="prateeka">अनिदमिति ।</p>
</div>
<div class="VyakhyaDescriptor" id="">
	<p class="Avataranika">अनृतमित्युक्ते अनृतवाक्यप्राप्तिं व्युदस्यति -</p> 
	<p class="prateeka">युष्मदर्थम् इति ।</p>
</div>
<div class="VyakhyaDescriptor" id="">
	<p class="Avataranika">अध्यस्तस्वरूपत्वादित्युक्ते आत्मनोऽप्यनृतत्वं प्राप्तं व्युदस्यति -</p> 
	<p class="prateeka">स्वरूपतोऽपीति ।</p>
	<p class="Vyakhya">संसर्गस्याध्यस्तत्वात्संसर्गविशिष्टरूपेणात्मनोऽध्यस्तत्वं, न तु स्वरूपेण । जडस्य तु स्वरूपेण संसृष्टरूपेण चाध्यस्तत्वादनृतत्वमिति भावः ।</p>
</div>
<div class="VyakhyaDescriptor" id="">
	<p class="Avataranika">क्त्वाप्रत्ययादेव भेदपौर्वापर्यप्रतीतेरध्यासमिथुनीकरणलोकव्यवहारशब्दानां<span class= "footnote">व्यवहारलोकार्थत्वमिति</span> एकार्थत्वमयुक्तमिति तत्राह -</p> 
	<p class="prateeka">अध्यस्य मिथुनीकृत्येति ।</p>
</div>
<div class="VyakhyaDescriptor" id="">
	<p class="Avataranika">क्रियान्तरानुपादानादित्युक्ते लोकव्यवहार इति व्यवहारलक्षण क्रियान्तरोपादानमस्तीत्याशङ्क्य भुक्त्त्वा व्रजतीतिवत् समानकर्तृकक्रियान्तरानुपादानादित्याह -</p> 
	<p class="prateeka">`भुक्त्त्वा व्रजतीतिवद्' इति ।</p>
</div>
<div class="VyakhyaDescriptor" id="">
	<p class="Avataranika">`लोकव्यवहार' इत्युक्ते स किं भवतीति साकाङ्क्षत्वात् व्यवहारस्य समानकर्तृकक्रियान्तरलाभाय `अनेन क्रियत' इत्यध्याहर्तव्यमित्याशङ्क्य `नैसर्गिकपदेनाकाङ्क्षापूरणं' नाध्याहर्तव्यमित्याह -</p> 
	<p class="prateeka">अध्यस्य नैसर्गिकोऽयमिति ।</p>
</div>
<div class="VyakhyaDescriptor" id="">
	<p class="prateeka">तावन्मात्रोपसंहारादिति ।</p>
	<p class="Vyakhya">स्वरूपकथनमात्रेणोपसंहारादित्यर्थः ।</p>
</div>
<div class="VyakhyaDescriptor" id="">
	<p class="prateeka">व्यपदेशमात्रमिति ।</p>
	<p class="Vyakhya">अध्यासस्य स्वर्गतविशेष <span class= "footnote">अत्र रिक्तं दृश्यते</span>भेदात् भेदं विशिष्टेषु क्रमवर्तिप्रतिपत्तितः पौर्वापर्यं चापेक्ष्य चैतन्यं पुरुषस्य इति षष्ठीवदुपचारमात्रात् , क्त्व प्रत्यय इत्यर्थः ।</p>
</div>
<div class="VyakhyaDescriptor" id="">
	<p class="Avataranika">पूर्वं स्वरूपतोऽप्यध्यस्तस्वरूपत्वादित्युक्तं स्वग्रन्थे । तत्राध्यस्तस्वरूपत्वं कुतोऽवगम्यत इत्याकाङ्क्षायां तन्निवृत्तये मिथ्याज्ञानोपादानत्वेन मिथ्यात्वं भाष्यकारैरुक्तमिति परिजिहीर्षुरुपादत्ते -</p> 
	<p class="prateeka">मिथ्याज्ञाननिमित्त इति ।</p>
</div>
<div class="VyakhyaDescriptor" id="">
	<p class="Avataranika">मिथ्यारूपज्ञाननिमित्त इत्युक्ते मिथ्याज्ञानात् संस्कारः, ततो मिथ्याज्ञानमिति नैसर्गिकपदेनोक्तत्वात् तेन पौनरुक्त्यमाशङ्क्य मिथ्यारूपज्ञाननिमित्त इति पदच्छेदो न भवति । किन्तु मिथ्यारूपाज्ञाननिमित्त इतीममर्थं समासोक्त्या व्यक्तीकरोति -</p> 
	<p class="prateeka">मिथ्या चेति ।</p>
</div>
<div class="VyakhyaDescriptor" id="">
	<p class="Avataranika">मिथ्याशब्दस्य अपह्नववाचित्वेन पूर्वत्र निर्णीतत्वात् असद्रूपाज्ञानं कारणमित्यापततीति, नेत्याह-</p> 
	<p class="prateeka">मिथ्येतीति ।</p>
</div>
<div class="VyakhyaDescriptor" id="">
	<p class="Avataranika">अज्ञानं नाम ज्ञानाभावः, तत्र मिथ्याज्ञानमित्युक्ते ज्ञानाभावो भावविलक्षणोऽनिर्वचनीय इत्युक्तं स्यात् , तदपाकरोति-</p> 
	<p class="prateeka">अज्ञानमित्यादिना ।</p>
</div>
<div class="VyakhyaDescriptor" id="">
	<p class="Avataranika">तत्राज्ञानमिति जडमुच्यत इत्युक्ते साङ्ख्याभिमतस्वतन्त्रजडस्याज्ञानत्वं प्राप्तं व्युदस्यति -</p> 
	<p class="prateeka">शक्तिरिति ।</p>
</div>
<div class="VyakhyaDescriptor" id="">
	<p class="Avataranika">परिणामब्रह्मवादिना अङ्गीकृतसत्यशक्तिं व्यावर्तयति -</p> 
	<p class="prateeka">अविद्येति ।</p>
</div>
<div class="VyakhyaDescriptor" id="">
	<p class="Avataranika">अविद्येत्युक्ते शून्यवाद्यभिमतार्थ्ब्दापञ्चमाकाराविद्यां प्राप्तां व्युदस्यति -</p> 
	<p class="prateeka">शक्तिरिति ।</p>
	<p class="Vyakhya">पूर्णभावरूपेत्यर्थः ।</p>
</div>
<div class="VyakhyaDescriptor" id="">
	<p class="Avataranika">तर्हि एवंभूतस्याज्ञानशब्दवाच्यत्वं कुत इति, ज्ञानविरोधित्वादित्याह -</p> 
	<p class="prateeka">ज्ञानपर्युदासेनेति ।</p>
	<p class="Vyakhya">सदसदनिर्वचनीयेष्वेकैकस्मिन्नर्थं गृहीत्वा तेभ्यो व्यतिरिक्तमर्थं गृहीत्वा वर्तत इत्यर्थः । पञ्चमाकाराविद्या शून्यवाद्यभिमता काचिद्विद्यत इति द्रष्टव्यम् ।</p>
</div>
<div class="VyakhyaDescriptor" id="">
	<p class="Avataranika">अध्यासस्य कारणात्मना नैसर्गिकत्वम् , कार्यव्यक्तिरूपेण<span class= "footnote">कार्यव्यक्तिरूपे इति</span> नैमित्तिकत्वमुक्तम् । अज्ञान<span class= "footnote">अज्ञानं नैमित्तिकेति</span>निमित्तककार्यव्यक्तिरूपेणैव नैसर्गिकत्वमुक्तं मत्वा चोदयति -</p> 
	<p class="prateeka">कथं पुनरिति ।</p>
</div>
<div class="VyakhyaDescriptor" id="">
	<p class="Avataranika">अध्यासस्य कारणात्मना नैसर्गिकत्वमुक्तं कारणत्वयोग्यभावरूपाज्ञानसिद्धौ सिद्ध्यतीति मत्वा आत्मनि भावरूपमज्ञानं साधयति -</p> 
	<p class="prateeka">अवश्यमित्यादिना ।</p>
</div>
<div class="VyakhyaDescriptor" id="">
	<p class="Avataranika">अत्र शक्तिशब्देन भावत्वं विवक्षति ।</p> 
	<p class="prateeka">अविद्याशक्तिरित्यभ्युपगन्तव्या, ।</p>
	<p class="Vyakhya">भावरूपेत्यभ्युपगन्तव्येत्यर्थः ।</p>
</div>
<div class="VyakhyaDescriptor" id="">
	<p class="Avataranika">भावरूपत्वे अनुमानमस्तीति मत्वाह-</p> 
	<p class="prateeka">अवश्यमिति ।</p>
</div>
<div class="VyakhyaDescriptor" id="">
	<p class="Avataranika">प्रत्यक्षमस्तीत्याह -</p> 
	<p class="prateeka">एषेति ।</p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka">बाह्याध्यात्मिकेषु वस्तुष्विति ।</p>
	<p class="Vyakhya">आध्यात्मिकान्तःकरणदेहाद्याश्रयत्वेन बाह्यघटादिविषयत्वेन च प्रतीयमानेत्यर्थः ।</p>
</div>
<div class="VyakhyaDescriptor" id="">
	<p class="Avataranika">निरूप्यमाणे देहघटाद्यवच्छिन्नसत्वमाश्रयविषयावित्याह -</p> 
	<p class="prateeka">तत्स्वरूपेत्यादिना ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika">तत्स्वरूपानुबन्धिनीत्युक्ते अज्ञानकार्यघटदेहादीनामज्ञानं स्वरूपम् । अतोऽज्ञानानुबन्ध्यज्ञानमित्युक्तं स्यात् , तदपाकरोति-</p> 
	<p class="prateeka">सत्तेति ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika">जडविशिष्टसत्तां व्यावर्तयति -</p> 
	<p class="prateeka">मात्रेति ।</p>
	<p class="Vyakhya">प्रमाणज्ञानं कस्यचिद्भावस्य निवर्तकम् , अप्रकाशितार्थप्रकाशकत्वात् , भावरूपतमोनिवर्तकप्रदीपवदित्यनुमानमत्राभिप्रेतम् । अहमज्ञो मामन्यं च न जानामीति अपरोक्षानुभवोऽत्र प्रत्यक्षमभिप्रेतं द्रष्टव्यम् ।</p>
</div>
<div class="VyakhyaDescriptor" id="">
	<p class="Avataranika">भावत्वे अर्थापत्तिमाह -</p> 
	<p class="prateeka">अन्यथेति ।</p>
	<p class="Vyakhya">मिथ्यार्थादवभासानुपपत्तेरित्यर्थः ।</p>
</div>
<div class="VyakhyaDescriptor" id="">
	<p class="Avataranika">घटादिषु नाज्ञानमावरणं, प्रकाशप्राप्त्यभावात् । तत्र कथं बाह्यवस्तुष्विति तद्विषयत्वं भण्यत इति । शङ्कायामावरणाभावमङ्गीकरोति -</p> 
	<p class="prateeka">सा चेति ।</p>
</div>
<div class="VyakhyaDescriptor" id="">
	<p class="Avataranika">चैतन्यप्रकाशेन जडानां नित्यवदन्वयादेव प्रकाशप्राप्तौ सत्यामावरणाभावे कथमनवभास इति तत्राह -</p> 
	<p class="prateeka">प्रमाणवैकल्यादिति ।</p>
	<p class="Vyakhya">जडप्रमाणस्य चैतन्यस्य आवरणाज्जडानामनवभाससिद्धेरित्यर्थः ।</p>
</div>
<div class="VyakhyaDescriptor" id="">
	<p class="Avataranika">अज्ञानस्य जडाख्यविषयाच्छादकत्वे प्रमाणाच्छादकत्वमेवाभ्युपेयम् अनवभासनिर्वाहायेत्याशङ्क्य बहूनां विषयाणां बह्वज्ञानैः बह्वावरणकल्पनाद्वरमेकचैतन्यलक्षणप्रमाणस्यैकाज्ञानेनैकावरणकल्पनमित्याह -</p> 
	<p class="prateeka">प्रमाणवैकल्यादेवेत्येवकारेण ।</p>
</div>
<div class="VyakhyaDescriptor" id="">
	<p class="Avataranika">किञ्च शुक्त्यज्ञाने संस्थितेऽपि शुक्तित्वावभासाद् बाह्यवस्तुष्वनावरकमित्याह -</p> 
	<p class="prateeka">रजतप्रतिभासादिति ।</p>
	<p class="Vyakhya">इदानीं रजतप्रतिभासात् तत्कारणत्वेन प्राक्तस्यामविद्यायां सत्यामेव तस्य भाववदूर्ध्वं च रजतप्रतिभासात् तत्कारणत्वेन स्यात् , सत्यामप्यविद्यायां शुक्तिस्वरूपदर्शनादिति योजना ।</p>
</div>
<div class="VyakhyaDescriptor" id="">
	<p class="Avataranika">कं च तर्ह्यतिशयमज्ञानजन्यमाश्रित्य बाह्यवस्तुष्विति अनात्मविषयमज्ञानं दर्शितमिति तत्राह -</p> 
	<p class="prateeka">अतस्तत्रेति ।</p>
	<p class="Vyakhya">शुक्त्यज्ञानस्य घटाच्छादकत्वाभावे तस्मिन् रूपान्तरावभासहेतुर्नभवति तद्वच्छुक्तावपि स्यादित्याशङ्क्य घटावच्छिन्नचैतन्यगतत्वाभावात् तत्र विपर्ययहेतुत्वाभावः, शुक्तौ तु हेतुरेवेत्येवकारेणाह ।</p>
</div>
<div class="VyakhyaDescriptor" id="">
	<p class="Avataranika">तर्हि विपर्ययहेतुत्वे चैतन्य इव आच्छादकत्वमपि स्यादित्यशङ्क्य सत्यं, शुक्तीदमंशावच्छिन्नचैतन्येन रूप्यादिविपर्ययस्य मुख्यसम्बन्धः इदमंशेन सम्बन्धाभास एवेत्याह-</p> 
	<p class="prateeka">केवलमिति ।</p>
</div>
<div class="VyakhyaDescriptor" id="">
	<p class="Avataranika">आत्मन्यप्यज्ञाननिमित्तमावरणं दुर्निरूपमिति तत्राह-</p> 
	<p class="prateeka">प्रत्यगात्मनि त्विति ।</p>
</div>
<div class="VyakhyaDescriptor" id="">
	<p class="Avataranika">प्रत्यगात्मन्यनवभासोऽविद्याशक्तिप्रतिबन्धादित्युक्ते प्राभाकराद्यभिमतात्मनि सर्वगतत्वाद्यनवभासोऽविद्याशक्तिप्रतिबन्धाभावेऽपि दृश्यत इत्याशङ्कां व्यावर्तयति -</p> 
	<p class="prateeka">चितिस्वभावत्वादिति ।</p>
</div>
<div class="VyakhyaDescriptor" id="">
	<p class="Avataranika">साङ्ख्याभिमतात्मनि भावरूपाविद्याप्रतिबन्धाभावेऽपि अनवभासोऽस्तीति तद्व्यावर्तयति -</p> 
	<p class="prateeka">स्वयंप्रकाशमान इति ।</p>
</div>
<div class="VyakhyaDescriptor" id="">
	<p class="Avataranika">प्रत्यगात्मन्यनवभासो नास्तीति, नेत्याह -</p> 
	<p class="prateeka">ब्रह्मस्वरूपेति ।</p>
</div>
<div class="VyakhyaDescriptor" id="">
	<p class="Avataranika">आत्मनोऽन्यस्मिन्नध्यस्तत्वादधिष्ठानस्यावृतत्वेन, ब्रह्मरूपानवभासः, न स्वगतेनावरणेनेत्याशङ्क्य आत्मनोऽधिष्ठानान्तराभावात् तदावरणेन आत्मनो ब्रह्मरूपानवभासासम्भव इत्याह -</p> 
	<p class="prateeka">अनन्यनिमित्तत्वादिति ।</p>
</div>
<div class="VyakhyaDescriptor" id="">
	<p class="Avataranika">तद्गतेनानवभास इत्युक्ते अहङ्कारादिविपर्यासेन अनवभास इति स्यात् , तद्व्यावर्तयति -</p> 
	<p class="prateeka">निसर्गसिद्धेति ।</p>
</div>
<div class="VyakhyaDescriptor" id="">
	<p class="Avataranika">परिणामब्रह्मवाद्यभिमतसत्यानादिशक्तिं व्यावर्तयति -</p> 
	<p class="prateeka">अविद्येति ।</p>
</div>
<div class="VyakhyaDescriptor" id="">
	<p class="Avataranika">विद्याभावं व्यावर्तयति -</p> 
	<p class="prateeka">शक्तीति ।</p>
	<p class="Vyakhya">भ्रान्तिसंस्कारप्रतिबन्धात् अनवभासं व्यावर्तयति एवकारेण ।</p>
</div>
<div class="VyakhyaDescriptor" id="">
	<p class="Avataranika">आवरणविपर्यासकारणत्वानुपपत्त्या अज्ञानं भावरूपत्वेन कल्प्यमिति मत्वाह -</p> 
	<p class="prateeka">अतः सेति ।</p>
</div>
<div class="VyakhyaDescriptor" id="">
	<p class="Avataranika">न केवलमावरणविपर्यासहेतुत्वाय भावरूपाज्ञानकल्पना, किन्तु अग्रहण मिथ्याज्ञानतत्संस्कारकर्मणां सुषुप्तिप्रलयादौ ब्रह्मरूपानवभासहेतुत्वायोगात् सुषुप्तादा<span class= "footnote">सुषुप्ताद्यनवभासेति</span>वनवभासहेतुत्वाय विपर्याससंस्काराश्रयत्वाय च भावरूपाज्ञानं कल्प्यमित्याह -</p> 
	<p class="prateeka">सुषुप्तादौ चेति ।</p>
	<p class="Vyakhya">अहङ्कारादेर्मिथ्याज्ञानविषयस्य मिथ्याज्ञानस्य च सुषुप्तौ स्थित्यभावात् तत्संस्कारस्य च भ्रान्तरूप्यसंस्कारवत् भ्रमाधिष्ठानतत्त्वा <span class= "footnote">भ्रमाधिष्ठानत्वेति</span>नवभासहेतुत्वायोगात् ग्रहणस्य आत्मनः स्वरूपचैतन्यत्वादेव नित्यत्वात् अग्रहणाभावात् कादाचित्कग्रहणाभावस्य स्वयंप्रकाशसंवेदनेऽनवभासहेतुत्वाभावात् कर्मणामपि संस्काररूपत्वात् इतरसंस्कारवत् अनवभासहेतुत्वायोगात् भावरूपाज्ञानेनैव सुषुप्तादावनवभास इति भावः ।</p>
</div>
<div class="VyakhyaDescriptor" id="">
	<p class="Avataranika"> विक्षेपसंस्कारात्मना आत्मनि सुषुप्तादौ अज्ञानस्यावस्थाने किं प्रमाणमित्याशङ्क्य पुनर्भ्रमरूपेणोत्पत्त्या कल्पत इत्याह -</p> 
	<p class="prateeka">पुनरुद्भवतीति ।</p>
	<p class="Vyakhya">अतो नैसर्गिकोऽपीत्यनेन कारणरूपेणेत्यर्थः ।</p>
</div>
<div class="VyakhyaDescriptor" id="">
	<p class="Avataranika">नैमित्तिककार्यरूपमाह -</p> 
	<p class="prateeka">अहङ्कारममकारेत्यादिना ।</p>
</div>
<div class="VyakhyaDescriptor" id="">
	<p class="prateeka">न पुनरागन्तुकत्वेनेति ।</p>
	<p class="Vyakhya">आगन्तुककार्यरूपेण नैसर्गिकत्वं नोच्यत इत्यर्थः ।</p>
</div>
<div class="VyakhyaDescriptor" id="">
	<p class="prateeka">कस्यचिदिति ।</p>
	<p class="Vyakhya">काणत्वमूकत्वादेरित्यर्थः ।</p>
</div>
<div class="VyakhyaDescriptor" id="">
	<p class="Avataranika">अविवेकशब्देन विवेकविरोध्यैक्यमुच्यत इति व्याकरोति ।</p> 
	<p class="prateeka">एकतापत्त्यैवेत्यर्थ इति ।</p>
</div>
<div class="VyakhyaDescriptor" id="">
	<p class="Avataranika">केवलस्यात्मनो देहादिषु सर्वेष्वारोप्यत्वमुत केवलात्मनोऽन्तःकरण एवाध्यासः<span class= "footnote">एव केवलाध्यास इति</span> । देहादिषु अन्तःकरणविशिष्टात्मन इति संशये तन्निरासाय भाष्यकारो वक्ष्यतीत्याह -</p> 
	<p class="prateeka">कस्य धर्मिण इति ।</p>
</div>
<div class="VyakhyaDescriptor" id="">
	<p class="Avataranika">आत्मनो देहादिभिः सर्वैः तादात्म्याध्यासः, उत अहङ्कारेणैक्याध्यासः, इतरेण तादात्म्याध्यास इति च सन्देहे वक्ष्यतीत्याह -</p> 
	<p class="prateeka">कथमिति ।</p>
</div>
<div class="VyakhyaDescriptor" id="">
	<p class="Avataranika">देहादीनामात्मनि वा, आत्मनि अध्यस्तान्तःकरणोपहितात्मनि वा अध्यास इति संशयनिरासाय वक्ष्यतीत्याह -</p> 
	<p class="prateeka">कुत्र चाध्यास इति ।</p>
</div>
<div class="VyakhyaDescriptor" id="">
	<p class="prateeka">क्वाध्यास इति ।</p>
	<p class="Vyakhya">कस्मिन्नुदाहरण इत्यर्थः ।</p>
</div>
<div class="VyakhyaDescriptor" id="">
	<p class="Avataranika">अहमिदमिति किमध्यासोऽस्तीति, नेत्याह -</p> 
	<p class="prateeka">अहमिति ।</p>
</div>
<div class="VyakhyaDescriptor" id="">
	<p class="prateeka">प्रथमोऽध्यास इति ।</p>
</div>
<div class="VyakhyaDescriptor" id="">
	<p class="prateeka">तावदिति ।</p>
	<p class="Vyakhya">अनाद्यज्ञानाध्यासातिरिक्तकादाचित्काध्यासानां मध्य इत्यर्थः ।</p>
</div>
<div class="VyakhyaDescriptor" id="">
	<p class="Avataranika">नन्वहमित्यत्राहमिति चैतन्यमवभासत इत्युक्ते चैतन्यस्याध्यस्तत्वेनाधिष्ठानत्वेन वोपयोगः स्यात् , अतश्चैतन्यावभासो नाध्यासाभावहेतुरित्याशङ्क्य, सत्यम् , इदं रजतमित्यध्यास इवाकारान्तरानवभासो दोष इत्याह -</p> 
	<p class="prateeka">चैतन्यमात्रमिति ।</p>
</div>
<div class="VyakhyaDescriptor" id="">
	<p class="Avataranika">अहमनुभवामीत्यत्राधारत्वेनाधेयत्वेन च चैतन्यद्वयमवभासत इति, नेत्याह -</p> 
	<p class="prateeka">निरंशमिति ।</p>
</div>
<div class="VyakhyaDescriptor" id="">
	<p class="Avataranika">अहं जानामीत्यत्र बुद्धितदाश्रयत्वेनाकारद्वयमवभासत इत्याशङ्क्य तदुभयाकारस्यारोप्यत्वेन अधिष्ठानत्वेन चोपयोगः । अध्यस्तत्वेन<span class= "footnote">मध्यस्तत्वेनेति</span> तदनर्हत्वेन च उभयाकारो न प्रतीयत इत्याह -</p> 
	<p class="prateeka">नांशान्तरमिति <span class= "footnote">नाशान्तरमिति</span>।</p>
	<p class="Vyakhya">वाशब्दश्चार्थे ।</p>
</div>
<div class="VyakhyaDescriptor" id="">
	<p class="Avataranika">दर्शयिष्याम इति</p> 
	<p class="prateeka">अहङ्कारटीकायामित्यर्थः । ।</p>
</div>
<div class="VyakhyaDescriptor" id="">
	<p class="Avataranika">स्थूलशरीरस्य आत्मन्यध्यस्तत्वे अह<span class= "footnote">अध्यस्तत्वोनहमिति</span>मित्यधिष्ठानभूतात्मतत्वैकतयो<span class= "footnote">तत्त्वैकोपलभ्यत्वमिति</span>पलभ्यत्वम् आत्मनः<span class= "footnote">साकाशापृथक् इति</span>सकाशात् पृथक्सत्वेनानुपलभ्यत्वमात्मतत्वावबोधेनात्ममात्रतया लीनत्वं च शुक्तिरूप्यस्येव वक्तव्यं, न तु तदस्ति, इन्द्रियैरिदंतया पृथक्सत्वेनोपलभ्यत्वात् , केवलसाक्षिणा तु आत्मतयैव सिद्ध्यभावात् भूतेषु विलयश्रवणाच्च, अतो नाध्यस्तत्वमित्यभिप्रायेणाक्षिपति -</p> 
	<p class="prateeka">नन्विदमिति ।</p>
</div>
<div class="VyakhyaDescriptor" id="">
	<p class="Avataranika">अत्रेदमिति पृथगुपलम्भं दर्शयति -</p> 
	<p class="prateeka">भोगसाधनमिति ।</p>
</div>
<div class="VyakhyaDescriptor" id="">
	<p class="Avataranika">आत्मतया अनुपलम्भं दर्शयति । ममत्वेन गृहीतत्वात् पुत्रक्षेत्राद्यपि नाध्यस्तमित्याक्षिपति -</p> 
	<p class="prateeka">ममेदमिति चेति ।</p>
	<p class="Vyakhya">अहं कर्तेति अहङ्कारेण इतरेतराध्यासेन सम्पिण्डित आत्मेत्यर्थः ।</p>
</div>
<div class="VyakhyaDescriptor" id="">
	<p class="Avataranika">अभिमन्यमानस्थूलदेहस्य तदन्तर्वर्त्यभिमन्तुश्च असत्यत्वे माहेन्द्रजालदृष्टान्तः । तस्यैव दृष्टान्तत्वे तद्वत् स्थूलसूक्ष्मशरीरयोरुभयोः मिथ्यात्वं विवक्षितं विहाय साक्षिचैतन्यस्यापि अविशेषाशङ्कायां प्रतीतेऽर्थे किञ्चित् कस्यचित् सत्यतया अवशेषे<span class= "footnote">सत्येतया अवशेष सह स्वप्नमिति</span> स्वप्नमुदाहरति । स्वप्नस्यैवोदाहरणत्वे तद्वत् साक्ष्यवशेषं विहाय सूक्ष्मशरीरमप्यबाध्यतया शिष्यत इति शङ्कायां तस्यापि बाध्यत्वे माहेन्द्रजालोदाहरणम् । पूर्वं भाष्यगतलोकशब्देन प्राणिनिकाय उच्यत इति व्याख्यातम् । इदानीं स्वीयलोकशब्देन साक्षिणा दृश्यं सर्वं स्वयमाह -</p> 
	<p class="prateeka">अहंकर्तृत्व इत्यादिना ।</p>
</div>
<div class="VyakhyaDescriptor" id="">
	<p class="Avataranika">जन्यफलकल्पनाधिष्ठानत्वाय आत्मनि तद्विपरीताकारं दर्शयति -</p> 
	<p class="prateeka">नित्येति ।</p>
</div>
<div class="VyakhyaDescriptor" id="">
	<p class="Avataranika">कारकल्पनाधिष्ठानत्वाय विपरीताकारं दर्शयति -</p> 
	<p class="prateeka">मुक्तेति ।</p>
</div>
<div class="VyakhyaDescriptor" id="">
	<p class="Avataranika">लोकव्यवहाराख्यप्रपञ्चतदज्ञानयोरध्यस्तत्वात् ब्रह्मात्मताख्यविषयो बन्धनिवृत्तिरूपप्रयोजनं चोपपद्यत इत्याह -</p> 
	<p class="prateeka">अतस्तादृगिति ।</p>
	<p class="Vyakhya">ब्रह्मात्मानुभव इत्यनेनविषयस्योपादानं द्रष्टव्यम् ।</p>
</div>
<div class="VyakhyaDescriptor" id="">
	<p class="Avataranika">विषयप्रयोजनयोरुपपत्तेः शास्त्रारम्भकर्तव्यता सिद्धेत्याह -</p> 
	<p class="prateeka">तदर्थविषयेति ।</p>
	<p class="Vyakhya">स एव अर्थः प्रयोजनं विषयश्च यस्य वेदान्तमीमांसरम्भस्य सः तदर्थविषयवेदान्तमीमांसारम्भ इति योजना ।</p>
</div>
<div class="VyakhyaDescriptor" id="">
	<p class="Avataranika">बन्धस्याध्यस्तत्वात् सूत्रिते विषयप्रयोजने सम्भवत इति अध्यासं सिद्धवद्धेतुत्वेनोपोदत्ते पूर्वभाष्यम् । उत्तरभाष्यं तु सर्वलोकप्रत्यक्ष इत्यन्तम् अध्यासं साधयतीत्याह –</p> 
	<p class="prateeka">कोऽयमिति ।</p>
</div>
<div class="VyakhyaDescriptor" id="">
	<p class="Avataranika">अध्या<span class= "footnote">अध्यासस्यैकार्थ इति</span>साख्यैकार्थसिद्धिपरत्वे भाष्यभेदप्रसिद्धिः न स्यादित्याशङ्क्य अवान्तरतात्पर्येण लक्षणसम्भावनाप्रमाणत्रयविषयत्वात् भाष्यभेद इत्याह –</p> 
	<p class="prateeka">तत्रापीति ।</p>
</div>
<div class="VyakhyaDescriptor" id="">
	<p class="Avataranika">कोऽयमिति भाष्ये तन्त्रेणोक्ताक्षेपप्रश्नपरिहारत्वेन एकराशित्वात् लक्षणसम्भावनाभाष्यद्वयस्य सहोपादानम् -</p> 
	<p class="prateeka">यद्येवमिति ।</p>
	<p class="Vyakhya">अध्यासोऽस्त्येवेति सद्भावनिर्णयरूपप्रमाणमुच्यते चेदित्यर्थः ।</p>
</div>
 <div class="VyakhyaDescriptor" id="">
	<p class="Avataranika"> तद्रूपः तत्सम्भावनोपन्यासो न कर्तव्य इत्युक्ते अध्यासो नास्तीति भ्रमनिरासाय प्रमाणोक्तिवत् न सम्भवति, सङ्कीर्णमिति भ्रमद्वयनिरासाय लक्षणसम्भावने वक्तव्ये इत्याशङ्कायां सत्यां प्रमाणोक्त्या उक्तिसिद्धेः प्रमाणात् पृथङ्नवक्तव्ये इत्याह -</p> 
	<p class="prateeka">पृथगिति ।</p>
</div>
 <div class="VyakhyaDescriptor" id="">
	<p class="Avataranika">प्रमाणस्यास्ति सम्भवति व्यावृत्तमिति चाकारत्रयवत्वाभावादेव तद्भ्रमनिवर्तकत्वासम्भवात् पृथग्वक्तव्य इत्याशङ्क्य आकारत्रयवत्वाभावे अभिप्रमितेऽर्थे सङ्कीर्णं न सम्भवति चेति भ्रमप्राप्त्यभावात् न वक्तव्य इत्याह -</p> 
	<p class="prateeka">न ह्यनिर्ज्ञातेति ।</p>
</div>
 <div class="VyakhyaDescriptor" id="">
	<p class="Avataranika">अनुमानसिद्धे परमाण्वादौ लक्षणाद्यपेक्षास्तीत्याशङ्क्य प्रत्यक्षसिद्धे नापेक्षेत्याह –</p> 
	<p class="prateeka">दुःसम्पादमिति ।</p>
</div>
 <div class="VyakhyaDescriptor" id="">
	<p class="prateeka">विशेषत इति ।</p>
	<p class="Vyakhya">असाधारणाकारेण व्यावृत्ततयेत्यर्थः ।</p>
</div>
 <div class="VyakhyaDescriptor" id="">
	<p class="Avataranika">प्रदर्शनमात्रेणेति</p> 
	<p class="prateeka">प्रमातृत्वादिव्यवहारकाले आत्मनो देहादिष्वहंममाभिमानोऽस्त्येवेति प्रदर्शनमात्रेण तदास्याभिमानस्यानिर्वचनीयस्याध्यासत्वं न सिद्ध्यतीत्यर्थः । ।</p>
</div>
 <div class="VyakhyaDescriptor" id="">
	<p class="Avataranika">अभिमानस्यैवाध्यासात्मकत्वादभिमानोऽस्तीति साधकेन प्रमाणेनाध्यासात्मकत्वं सिद्ध्यतीति चोदयति -</p> 
	<p class="prateeka">तत्कस्य हेतोरिति ।</p>
	<p class="Vyakhya">कस्मद्धतोरित्यर्थः</p>
</div>
 <div class="VyakhyaDescriptor" id="">
	<p class="Avataranika">प्रमाणे सति किमिति मिथ्यात्वानुभवाभाव इति, प्रमाणान्तराधीनत्वादित्याह -</p> 
	<p class="prateeka">बाधे हीति ।</p>
	<p class="Vyakhya">प्रत्यक्षादयस्त्वात्मनि अनात्मावभासे प्रमाणमिति भावः ।</p>
</div>
 <div class="VyakhyaDescriptor" id="">
	<p class="Avataranika">अन्यस्यान्यात्मतावभासोऽस्तीति निश्चयस्य बाधनिमित्तविवेकाधीनत्वाद्बाधोऽप्यस्तीति तत्राह -</p> 
	<p class="prateeka">नेह स इति ।</p>
	<p class="Vyakhya">यौक्तिकपरोक्षबाधेऽपि भ्रमनिवर्तकापरोक्षबाधो नास्तीति भावः ।</p>
</div>
 <div class="VyakhyaDescriptor" id="">
	<p class="Avataranika">तर्हि अपरोक्षभ्रमबाधाय अपरोक्ष(भ्रम)बाधकज्ञानमेव सम्पादनीयं किमिति लक्षणोक्तिरित्याशङ्क्य प्रसिद्धाध्यासस्य लक्षणमभिधाय तल्लक्षणव्याप्तमिदमित्युक्तेऽपि अध्यासात्मकत्वाख्यमिथ्यात्वं स्पष्टं भवति इति मत्वाऽऽह –</p> 
	<p class="prateeka">तस्मादिति ।</p>
</div>
 <div class="VyakhyaDescriptor" id="">
	<p class="Avataranika">सद्भावः कथनीय इति</p> 
	<p class="prateeka">प्रमाणोक्त्या सद्भावः कथनीय इत्यर्थः । ।</p>
</div>
 <div class="VyakhyaDescriptor" id="">
	<p class="Avataranika">निवर्त्यभ्रमसद्भावात् सम्भावना वाच्येत्याशङ्क्य भ्रमप्राप्तिरेव नास्तीत्याह -</p> 
	<p class="prateeka">न हि यत्र यस्येति ।</p>
</div>
<div class="VyakhyaDescriptor" id="">
	<p class="Avataranika">यत्र यस्य सद्भावः प्रतिपन्नः तत्र तस्या<span class= "footnote">असम्भवना इति</span>सम्भावनाशङ्का नास्तीत्युक्ते  दर्पणप्रतिपन्नमुखस्य तत्रासम्भावना दृश्यत इत्याशङ्कायां, तद्व्यावर्तयति -</p> 
	<p class="prateeka">प्रमाणत इति ।</p>
</div>
<div class="VyakhyaDescriptor" id="">
	<p class="Avataranika">एवमुक्ते आत्मन्यनुमानादिप्रमाणसिद्धाविद्यायां व्यभिचारे तमपनुदति -</p> 
	<p class="prateeka">तत्रैवेति ।</p>
	<p class="Vyakhya">अविद्याया न केवलमात्मन्येवासम्भावना, किन्तु जडे चासम्भावनेति भावः।</p>
</div>
<div class="VyakhyaDescriptor" id="">
	<p class="Avataranika">काचोपाधिसन्निध्युपाधिसंश्लेषदूरत्वाख्यदोषचतुष्टयहीनं भ्रमकार्येण कल्प्यादृष्टदोषहीनं च ज्ञानं निरूप्यमाणे प्रमाणं, तस्मिन् प्रतिपन्नस्यासम्भावना नास्ति । काचाद्यभावेऽपि कल्प्योऽदृष्टदोष इति । वृत्तिप्रतिभासतः प्रमाणज्ञाने प्रतिपन्नस्यासम्भावना स्यादित्याह –</p> 
	<p class="prateeka">सत्यमिति ।</p>
</div>
<div class="VyakhyaDescriptor" id="">
	<p class="Avataranika">रूप्यज्ञाने झटिति बाधया गम्य<span class= "footnote">काचदेवत् इति</span>काचादिवत् सुषिरज्ञानस्य <span class= "footnote">कारदोष इति</span>कारणदोषो नास्तीत्याह-</p> 
	<p class="prateeka">अनुपलभ्यमानेति ।</p>
</div>
<div class="VyakhyaDescriptor" id="">
	<p class="Avataranika">दर्पणसंस्थं मुखमिति ज्ञाने दर्पणोपाधेरन्वयव्यतिरेकानुसन्धानेन गम्योपाधिसंनिधिदोषवत् सुषिरज्ञानस्याप्युपाधिसंनिधिदोषो नास्तीत्याह –</p> 
	<p class="prateeka">अन्विच्छद्भिरपीति ।</p>
</div>
<div class="VyakhyaDescriptor" id="">
	<p class="Avataranika">ह्रस्वो वर्ण इति भ्रमे उपाधिभूतध्वनिसम्बन्धव्यतिरेकेण केवलवर्णोपलब्ध्यभावादेवोपाधेर्वर्णाद्यतिरेकानुसन्धानायोगोध्वन्यन्तरसम्बन्धे दीर्घो भवति, ततोऽन्यध्वनिसम्बन्धे ह्रस्वो भवति इति उपाधिव्यभिचारानुसन्धानेन गम्योपाधिसंश्लेषदोषो नास्तीत्याह –</p> 
	<p class="prateeka">यत्नेनान्विच्छद्भिरपीति ।</p>
</div>
 <div class="VyakhyaDescriptor" id="">
	<p class="Avataranika">पर्वताग्रस्थवृक्षाल्पत्वभ्रमे पर्वतारोहणेन गम्यं दूरत्वादिदोषमाह –</p> 
	<p class="prateeka">पूर्ववृत्तेनेति ।</p>
</div>
<div class="VyakhyaDescriptor" id="">
	<p class="Avataranika">पूर्वरजतज्ञानस्य उत्तरशुक्तिज्ञानविषयशुक्तावसम्भावनाहेतुत्वं, न दृश्यत इत्याशङ्क्य ततो विशिनष्टि-</p> 
	<p class="prateeka">प्रवृत्तेनेति ।</p>
	<p class="Vyakhya">प्रवाहरूपेण प्रवृत्तेनेत्यर्थः</p>
</div>
<div class="VyakhyaDescriptor" id="">
	<p class="Avataranika">पूर्वप्रवृत्तदर्पणस्थं मुखमिति ज्ञानम् उत्तरग्रीवास्थं मुखमिति ज्ञानविषयेनासम्भावनाहेतुरित्याशङ्क्य विशिनष्टि-</p> 
	<p class="prateeka">सकललोकव्यापिनेति ।</p>
</div>
 <div class="VyakhyaDescriptor" id="">
	<p class="Avataranika">ह्रस्वोऽकार इति ज्ञानेन स एवायमकार इति ज्ञानविषयसर्वगतत्वनित्यत्वयोः नासम्भावनेत्याशङ्क्य विशिनष्टि-</p> 
	<p class="prateeka">निश्चितेनेति ।</p>
</div>
<div class="VyakhyaDescriptor" id="">
	<p class="Avataranika">सवितरि सुषिरप्रतिभासः कस्यचिदेवाल्पायुषः पुरुषस्य भवतीत्यतः सर्वजनप्रसिद्धोदाहरणमाह -</p> 
	<p class="prateeka">यथा वा माहेन्द्रेति ।</p>
	<p class="Vyakhya">निगरणस्य झटिति बाधात् प्रतिभासतः प्रमाणविषयत्वं नास्तीति नाशङ्का, प्रसिद्धनिगरणस्यापि क्षणिकत्वात् सद्यो नाशो भवति, तद्वदत्रापि सद्यो नाश एवेति झटिति बाधाभावात् । अविषय इति शुक्तिवदारोप्येण सहैकज्ञानाविषय इत्यर्थः ।</p>
</div>
<div class="VyakhyaDescriptor" id="">
	<p class="prateeka">असङ्ग इति ।</p>
	<p class="Vyakhya">आत्मातिरिक्तस्य कृत्स्नस्याध्यस्तत्वात् आत्मन्येव दोषानुषङ्गो वक्तव्यः, सोऽपि नास्तीत्यर्थः ।</p>
</div>
<div class="VyakhyaDescriptor" id="">
	<p class="Avataranika">आरोप्येण गुणावयवसादृश्यमधिष्ठानस्य वक्तव्यम्, तच्च नास्तीत्याह-</p> 
	<p class="prateeka">केनचिदपि <span class= "footnote">गुणागुणादिनेति</span>गुणदिनेति ।</p>
</div>
<div class="VyakhyaDescriptor" id="">
	<p class="Avataranika">अध्यास विरोध्यधिष्ठानयाथात्म्यावभासोऽप्यात्मनि विद्यत इत्याह – </p> 
	<p class="prateeka">निष्कलङ्कचैतन्यतयेति ।</p>
</div>
<div class="VyakhyaDescriptor" id="">
	<p class="Avataranika">शुक्तितत्त्वविषयवृत्तेरध्यासविरोधित्वादत्र अहं ब्रह्मास्मीत्यात्मतत्वविषयबुद्धिवृत्त्यभावादध्यासोऽस्तीत्याशङ्क्य तत्रापि शुक्तिबुद्धिप्रतिबिम्बिताजडबोधस्यैव निवर्तकत्वात् बोधात्मनि नाहङ्काराद्यध्यास इत्याह-</p> 
	<p class="prateeka">अन्यगतस्याप्यध्यासस्येति ।</p>
</div>
<div class="VyakhyaDescriptor" id="">
	<p class="prateeka">अध्यासावगम इति ।</p>
	<p class="Vyakhya">अध्यासोऽस्तीति साधकप्रमाणमित्यर्थः ।</p>
</div>
<div class="VyakhyaDescriptor" id="">
	<p class="prateeka">तदुच्यत इति ।</p>
	<p class="Vyakhya">तत्त्रितयं लक्षणं सम्भावनाप्रमाणं क्रमेणोच्यत इत्यर्थः ।</p>
</div>
<div class="VyakhyaDescriptor" id="">
	<p class="prateeka">किं वृत्तस्येति ।</p>
	<p class="Vyakhya">हिरण्यगर्भवाचिकशब्देन निष्पन्नं क इति पदं न, किन्तु किं शब्दनिष्पन्नमित्यर्थः ।</p>
</div>
<div class="VyakhyaDescriptor" id="">
	<p class="Avataranika">अनेकस्मिन्नर्थे प्रयोगदर्शनादेव यद्यपि तत्र शक्तिरस्ति, तथाप्येकस्मिन् प्रयोग एक एवार्थः स्यादित्याशङ्क्य उभयमप्यत्र विवक्षितमित्याह -</p> 
	<p class="prateeka">उभयस्य चेति ।</p>
	<p class="Vyakhya">पूर्वभाष्ये अध्यास इत्युक्ते सामान्यज्ञानात् प्रश्नः सम्भवति । आत्मानात्मनोरध्यास<span class= "footnote">आत्मनात्मनोरिति</span> इत्युक्ते विशेषज्ञानादाक्षेपः सम्भवतीत्यर्थः ।</p>
</div>
<div class="VyakhyaDescriptor" id="">
	<p class="Avataranika">उभयमत्र विवक्षितं भवतु, तथाप्येकस्य वाक्यस्यार्थद्वये तात्पर्यं नास्तीत्याशङ्क्यात्र वाक्यद्वयमर्थद्वयपरतया तन्त्रेणोच्चरितमित्याह –</p> 
	<p class="prateeka">तन्त्रेणेति ।</p>
</div>
<div class="VyakhyaDescriptor" id="">
	<p class="Avataranika">परिहारोऽपि किं तन्त्रेण क्रियत इति, नेत्याह –</p> 
	<p class="prateeka">तत्रापीति ।</p>
</div>
<div class="VyakhyaDescriptor" id="">
	<p class="Avataranika">यद्यपि आक्षेपस्याध्यासस्वरूपापहारकत्वेन प्रबलत्वात् प्रथममाक्षेपः परिहार्यः । तथापि स्वरूपापरिज्ञाने आक्षेपस्यानुदयात् स्वरूपं प्रथममाख्येयमित्याह –</p> 
	<p class="prateeka">स्वरूपमाख्यायेति ।</p>
</div>
<div class="VyakhyaDescriptor" id="">
	<p class="prateeka">इहेति ।</p>
	<p class="Vyakhya">आत्मनीत्यर्थः ।</p>
</div>
<div class="VyakhyaDescriptor" id="">
	<p class="Avataranika">आहेति परोक्तिः किमर्थेत्याशङ्क्यापरोक्ष्यपर्यन्तत्वेन च प्रतिपादनीये ब्रह्मात्मविषये सुखप्रतिबोधनार्थं वादकथा प्रवर्त्यत इति प्रदर्शयितुमित्याह –</p> 
	<p class="prateeka">तत्रैवमिति ।</p>
	<p class="Vyakhya">तेन कृतमभिप्रायमाक्षेपरूपमपि प्रश्नरूपमेवेति मत्वा प्रत्युक्तं, पुनः पूर्ववाद्येवाक्षेपरूपेण विवृणोति इति पूर्ववादिमुखेनाक्षेपं कथं पुनरित्यादिनावतार्य प्रतिविधानं प्रतिपद्यन्त इति योजना ।</p>
</div>
<div class="VyakhyaDescriptor" id="">
	<p class="Avataranika">स्वरूपज्ञानाभावादनवसरदुःस्थोऽ<span class= "footnote">दुःस्थोऽपि यमाक्षेप इति</span>यमाक्षेप इत्युक्ते पूर्ववादी स्वात्मनोऽप्राप्तकारित्वं बुद्ध्‍वा कुण्ठितमतिः<span class= "footnote">कुण्ठितमिति इति</span> प्रश्नपरिहारमप्यवगन्तुं न शक्नोतीति तथा नोक्तमिति मत्वा आह -</p> 
	<p class="prateeka">तेनेत्यारभ्य प्रत्युक्तमित्यन्तेन ।</p>
</div>
<div class="VyakhyaDescriptor" id="">
	<p class="Avataranika">आह कोऽयमित्यस्मिन् भाष्ये आक्षेपस्य कृतत्वादुत्तरस्मिन्नाक्षेपो न कार्य इत्याशङ्क्य - `सत्यं, पूर्वभाष्ये कृत आक्षेपः। सम्भावनाभाष्येणावतार्यते केवलमित्याह –</p> 
	<p class="prateeka">आक्षेपमवतार्येति ।</p>
</div>
<div class="VyakhyaDescriptor" id="">
	<p class="Avataranika">यदुक्तमित्यनुवादरूपेण किमिति नावतार्यत इत्याशङ्क्य आक्षेपमनूद्य परिहारोक्तौ मया प्रश्नाक्षेपौ सह कृतौ तद्विदित्वैव दुर्बलप्रश्नपरिहारं पूर्वं कृत्वा प्रबलमेवाक्षेपं पश्चात् परिहरति । अत आक्षेपस्य प्रथमप्राप्त्यभावेऽपि' अज्ञानिना मया कृतोऽप्राप्त इति पूर्ववादी बुद्ध्‍वा वक्तुं कृतमतिराक्षेपपरिहारमवगन्तुं न शक्नोतीति नानुवादः कृतः इत्यभिप्रायेणाह –</p> 
	<p class="prateeka">पुनरसाविति ।</p>
</div>
<div class="VyakhyaDescriptor" id="">
	<p class="Avataranika">यद्यपि जल्पादिषु परोक्तिर्विद्यते तथाप्यर्थनिर्णयाय प्रवृत्ते ग्रन्थसंनिवेशे परोक्तिर्वादकथात्वसूचिकेति व्याख्येयमित्याह -</p> 
	<p class="prateeka">सर्वत्रैवंविध इति ।</p>
</div>
<div class="VyakhyaDescriptor" id="">
	<p class="Avataranika">लक्षणभाष्ये लक्ष्याभिधायिपदाभावात् साकाङ्क्षत्वेनानर्थक्यमाशङ्क्य वाक्यं पूरयति -</p> 
	<p class="prateeka">प्रश्नवाक्यस्थितमिति ।</p>
</div>
<div class="VyakhyaDescriptor" id="">
	<p class="Avataranika">सर्वथापि त्विति भाष्ये परस्य परात्मतावभासोऽध्यास इति वक्ष्यति, तत्र कथमेकेनैव परशब्देन लक्षणं पूर्यत इति तत्राह -</p> 
	<p class="prateeka">तत्र परत्रेति ।</p>
</div>
<div class="VyakhyaDescriptor" id="">
	<p class="Avataranika">ज्ञानाध्यासस्य लक्षणकथनपरत्वं स्वयमेव भाष्यस्य प्रतीयत इति मत्वा अर्थाध्यासस्य लक्षणकथनपरत्वं दर्शयति -</p> 
	<p class="prateeka"> अवभासमानतेति कर्मव्युत्पत्तिप्रदर्शनेन ।</p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka">तस्येति ।</p>
	<p class="Vyakhya">अवभासमानपरस्येत्यर्थः</p>
</div>
<div class="VyakhyaDescriptor" id="">
	<p class="Avataranika">विशेषणत्वेनान्वयसिद्धये स्मृतिशब्दस्यापि कर्मव्युत्पत्तिमाह -</p> 
	<p class="prateeka">स्मर्यत इति ।</p>
</div>
<div class="VyakhyaDescriptor" id="">
	<p class="Avataranika">`अकर्तरि च कारके सञ्ज्ञायाम्'<span class= "footnote">पा० सू० ३-३-१९</span> इति सूत्रेण कर्तृव्यतिरिक्तकारके सञ्ज्ञायां घञादेर्विधानात् अत्र सञ्ज्ञायामगम्यमानायां क्तिन्प्रत्ययान्तस्मृतिशब्दस्य कथं कर्मपरतया व्युत्पादनमित्याशङ्क्य चकारादसंज्ञायामपि प्रयोगो भवेदित्युक्तमिति मत्वा आह –</p> 
	<p class="prateeka">असंज्ञायामपीति ।</p>
</div>
<div class="VyakhyaDescriptor" id="">
	<p class="Avataranika">रूपशब्दः किमर्थमित्याशङ्क्य स्मर्यमाणे वस्तुनि उपमासमासार्थ इत्याह -</p> 
	<p class="prateeka">स्मर्यमाणरूपमिवेति ।</p>
</div>
<div class="VyakhyaDescriptor" id="">
	<p class="Avataranika">ननु स्मर्यत एव रजतं न स्मर्यमाणसदृशमिति, नेत्याह -</p> 
	<p class="prateeka">न पुनः स्मर्यत एवेति ।</p>
</div>
<div class="VyakhyaDescriptor" id="">
	<p class="prateeka">स्पष्टमवभासनादिति ।</p>
	<p class="Vyakhya">अपरोक्षतया संसर्गज्ञानाधीनप्रवृत्तिहेतुतया चावभासनादित्यर्थः ।</p>
</div>
<div class="VyakhyaDescriptor" id="">
	<p class="prateeka">पुरोऽवस्थितत्वावभासनादिति ।</p>
	<p class="Vyakhya">इन्द्रियसम्प्रयोगजन्यज्ञानेन पुरोवर्तीदमंशसंसृष्टतयावभासनादित्यर्थः ।</p>
</div>
<div class="VyakhyaDescriptor" id="">
	<p class="prateeka">ज्ञानमिति ।</p>
</div>
<div class="VyakhyaDescriptor" id="">
	<p class="Avataranika">पूर्वानुभवविशिष्टत्वेनाप्रतीतेः न स्मर्यमाण<span class= "footnote">स्मर्यमाणत्वमिति</span>रूप्यमित्यनुभूतार्थस्यैव प्रतीतेः स्मर्यमाणसदृशमेवेत्युपपत्तिपरं भाष्यमित्याह –</p> 
	<p class="prateeka">पूर्वदृष्टेति ।</p>
	<p class="Vyakhya">पूर्वदृष्टस्यैवावभासः, न तु दर्शनस्येत्यर्थः ।</p>
</div>
<div class="VyakhyaDescriptor" id="">
	<p class="Avataranika">पूर्वदृष्टरजतस्य भ्रान्तौ प्रतीतिरन्यथाख्यातिपक्षे नानिर्वचनीयपक्षे, तत्र पूर्वदृष्टावभास इति कथमुच्यते इत्याशङ्क्य पूर्वदृष्टस्य रजतस्यैव न भ्रान्तौ प्रतीतिरुच्यते, किन्तु पूर्वं रजतद्रष्टुस्तत्संस्कारजन्यतया भ्रान्तौ रजतप्रतीतिर्नेतरस्येति विवक्षितमित्याह - </p> 
	<p class="prateeka">न हि पूर्वमिति ।</p>
</div>
<div class="VyakhyaDescriptor" id="">
	<p class="Avataranika">ज्ञानस्य स्मृतित्वात् , पूर्वानुभवविशिष्टतया बोधकत्वे वक्तव्ये अर्थस्यापि तद्विशिष्टतया बोध्यत्वेन स्मर्यमाणत्वमेव स्यादित्याशङ्क्याह -</p> 
	<p class="prateeka">यत इति ।</p>
	<p class="Vyakhya">ज्ञानस्यापि संस्कारजन्यतया स्मृतिसदृशत्वमेव लक्षणमिति यतोऽतः पूर्वानुभवविशिष्टतया बोधकत्वाभावादर्थस्यापि तद्विशिष्टतया बोध्यत्वाभावात् संस्कारजत्वेन स्मर्यमाणसदृशत्वमेव लक्षणमित्यर्थः ।</p>
</div>
<div class="VyakhyaDescriptor" id="">
	<p class="prateeka">अर्थादिति ।</p>
	<p class="Vyakhya">भाष्यवाक्यसामर्थ्यादित्यर्थः ।</p>
</div>
<div class="VyakhyaDescriptor" id="">
	<p class="Avataranika">परत्रावभास्यमानः परः स्मर्यमाणसदृश इति स्मृतिरूपशब्दस्य पूर्वमर्थाध्यासलक्षणपरतया व्युत्पत्तिः कृता, अतो न ज्ञानाध्यासलक्षणपरत्वमिति चोदयति -</p> 
	<p class="prateeka">कथमिति ।</p>
</div>
<div class="VyakhyaDescriptor" id="">
	<p class="Avataranika">संस्कारजन्यत्वात् स्मृतिरेवेति तत्राह -</p> 
	<p class="prateeka">न पुनरिति ।</p>
	<p class="Vyakhya">पूर्वप्रमाणविषयविशेष इति रूप्यव्यक्तिरुच्यते, व्यक्तेरनवभासकत्वात् रूप्यज्ञानं न स्मृतिरित्यर्थः ।</p>
</div>
<div class="VyakhyaDescriptor" id="">
	<p class="prateeka">तथानवभासकत्वादिति ।</p>
	<p class="Vyakhya">परोक्षदेशकालविशिष्टत्वेन साक्षात् स्मृतिवत् अनवभासकत्वादित्यर्थः ।</p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka">कथं पुनः स्मृतिरूपत्वमिति ।</p>
	<p class="Vyakhya">स्मृतिसदृशत्वं पुनः कथमित्यर्थः । पूर्वप्रमाणमेव स्मृतिरूपत्वमास्थायार्थप्रकाशकं, तस्य स्मृतिरूपत्वप्राप्तौ द्वारतयावतिष्ठते संस्कारः, तस्मात् पूर्वप्रमाणद्वारमिति संस्कार उच्यते, संस्कारजन्यत्वात् स्मृतिसदृशत्वमित्यर्थः ।</p>
</div>
<div class="VyakhyaDescriptor" id="">
	<p class="Avataranika">स्मृतित्वाभावे संस्कारजन्यत्वमपि न स्यादित्याशङ्क्य सम्प्रयोगजज्ञानादन्येषां संस्कारजन्यत्वमस्तीत्याह -</p> 
	<p class="prateeka">न ह्यसम्प्रयुक्तावभासिन इति ।</p>
</div>
<div class="VyakhyaDescriptor" id="">
	<p class="Avataranika">पूर्वप्रमाणद्वारसमुत्थत्वमन्तरेणावभासिनो न सम्भव इत्येतावदुक्तौ निर्विकल्पकज्ञानसंस्कारस्य ज्ञानजनकत्वं नास्ति, कथमनुद्भवसंस्कारेण विना ज्ञानानामिति शङ्का स्यात् , तद्व्यावर्तयति -</p> 
	<p class="prateeka">प्रवृत्तेति ।</p>
	<p class="Vyakhya">प्रवाहरूपेणानृतेनेत्यर्थः </p>
</div>
<div class="VyakhyaDescriptor" id="">
	<p class="Avataranika">एवमुक्ते शुक्तिज्ञानस्य पूर्वप्रवृत्तरजतज्ञानसंस्कारजन्यत्वं प्राप्तं व्युदस्यति -</p> 
	<p class="prateeka">तद्विषयेति ।</p>
</div>
<div class="VyakhyaDescriptor" id="">
	<p class="Avataranika">एवमुक्तौ धारावाहिकोत्तरज्ञाने अनैकान्तिकमिति, नेत्याह -</p> 
	<p class="prateeka">असम्प्रयुक्तावभासिन इति ।</p>
</div>
<div class="VyakhyaDescriptor" id="">
	<p class="Avataranika">अपर इति</p> 
	<p class="prateeka">अख्यातिवादीत्यर्थः<span class= "footnote">आख्यातिवादी इति</span> ।</p>
</div>
<div class="VyakhyaDescriptor" id="">
	<p class="Avataranika">विप्रतिपन्नं रूप्यज्ञानं स्मृतिर्भवितुमर्हति, अन्यसम्प्रयुक्ते चक्षुषि समनन्तरमेव संस्कारजन्यान्यविषयज्ञानत्वात् प्रसिद्धगवादिस्मृतिवदित्यनुमानमाह –</p> 
	<p class="prateeka"><span class= "footnote">नत्वन्येति</span>नन्वन्यसम्प्रयुक्तेति ।</p>
</div>
<div class="VyakhyaDescriptor" id="">
	<p class="Avataranika">रूप्यज्ञानं  स्मृतिर्न भवति, स्मरणाभिमानशून्यत्वात् ग्रहणवदित्यनुमिते हेत्वसिद्धिपरिहाराय रजतज्ञानं स्मरणाभिमानशून्यं स्मरणाभिमान<span class= "footnote">स्मरणभिमानवत्वे गृह्यमाण स्वार्थविवेचकत्वप्रसङ्गात् इति</span>वत्वे गृह्यमाणात् , स्वार्थविवेचकत्वप्रसङ्गात् , सम्प्रतिपन्नस्मृतिवदिति चानुमिते अप्रमुषितस्मरणाभिमानत्वं<span class= "footnote">स्मरणाभिमात्वमिति</span>  विवेचकत्वे प्रयोजकं न तु स्मरणाभिमानवत्वम् । इह तु प्रमोषादविवेचकत्वमित्याह –</p> 
	<p class="prateeka">प्रमोषस्त्विति ।</p>
</div>
<div class="VyakhyaDescriptor" id="">
	<p class="Avataranika">संस्कारात् भ्रमोत्पत्तिश्चेत् सदा सर्वसंस्कारसद्भावात् सदा सर्वभ्रमः स्यादित्याशङ्क्य उद्बुद्धसंस्कारः कारणं, उद्बोधश्च संस्कारविशेषस्यैवेत्याह –</p> 
	<p class="prateeka">इन्द्रियादीनामिति ।</p>
</div>
<div class="VyakhyaDescriptor" id="">
	<p class="Avataranika">स्मर्यत अनेनेति व्युत्पत्त्या स्मृतिरिति संस्कार उच्यते । शुक्तीदमंशरूप्ययोः अविनाभावादिसम्बन्धाभावात् इदमंशदर्शनेन संस्कारोद्बोधो न सम्भवतीत्याशङ्क्य दोषः संस्कारोद्बोधक इत्याह -</p> 
	<p class="prateeka">इन्द्रियदोषेणार्थस्य स्मृतिसमुद्बोधः क्रियत इति ।</p>
</div>
<div class="VyakhyaDescriptor" id="">
	<p class="Avataranika">इन्द्रियत्वगतदोषस्य अन्तःकरणगतसंस्कारेण सम्बन्धाभावान्नोद्बोधकत्वमित्याशङ्क्य इन्द्रियादीनामित्यत्र आदिशब्दोपात्तविषयगतसादृश्यदोषविशेषेण रूप्यप्रतियोगिकत्वेन रूप्यसंस्कारसम्बन्धिना सहितेन्द्रियदोष उद्बोधक इत्याह -</p> 
	<p class="prateeka">आदिगतदोषविशेषणार्थविशेषस्य स्मृतिसमुद्बोधः<span class= "footnote">स्मृतिसबोधः इति</span> क्रियत इति ।</p>
</div>
<div class="VyakhyaDescriptor" id="">
	<p class="Avataranika">सादृश्यदोषसहितेन्द्रियदोषः संस्कारोद्बोधकश्चेत् शुक्तिसदृशशुक्त्यन्तरसंस्कारोद्बोधकः स्यात् , इत्याशङ्क्य इन्द्रियादीनामित्यत्र<span class= "footnote">दीनमित्यत्र</span> बहुवचनेन निर्दिष्टप्रमातृगतरागदोषोऽपि नियामक इत्याह -</p> 
	<p class="prateeka">इन्द्रियादीनां केनचिदेव दोषविशेषेण कस्यचिदेव अर्थविशेषणस्य स्मृतिसमुद्बोधः क्रियत इति ।</p>
</div>
<div class="VyakhyaDescriptor" id="">
	<p class="Avataranika">रागदोषस्य सुवर्णसंस्कारोद्बोधकत्वं स्यादित्याशङ्क्य सादृश्यदोषसाहित्यात् रजतसंस्कारमेवोद्बोधयतीत्याह –</p> 
	<p class="prateeka">कस्यचिदेवेत्यवधारणेन। ।</p>
</div>
<div class="VyakhyaDescriptor" id="">
	<p class="Avataranika">ज्ञानकारणगतदोषवत् ज्ञानं संस्कारस्यापि उद्बोधकं भवति इति मत्वाह –</p> 
	<p class="prateeka">ज्ञानकारणानामिति ।</p>
</div>
<div class="VyakhyaDescriptor" id="">
	<p class="Avataranika">इदमंशविषयग्रहणस्य स्वार्थविवेचकत्वे कारणमाह -</p> 
	<p class="prateeka">सम्प्रयुक्तस्य चेति ।</p>
</div>
<div class="VyakhyaDescriptor" id="">
	<p class="prateeka">विहन्यत इति ।</p>
	<p class="Vyakhya">चक्षुषो विशेषबोधनशक्तिः<span class= "footnote">विशेषबोधो न शक्तिरिति</span> प्रतिबध्यत इत्यर्थः ।</p>
</div>
<div class="VyakhyaDescriptor" id="">
	<p class="Avataranika">संसर्गव्यवहारहेतुत्वेन संसर्गज्ञानापेक्षेत्याशङ्क्य निरन्तरोत्पत्तिरेवहेतुरित्याह –</p> 
	<p class="prateeka">तेनेति ।</p>
</div>
<div class="VyakhyaDescriptor" id="">
	<p class="Avataranika">घटपटज्ञानयोर्निरन्तरोत्पन्नयोर्घटे एव पट इति सामानाधिकरण्यव्यवहारहेतुत्वाभाववदिहापि न स्यादित्याशङ्क्य विशेषमाह -</p> 
	<p class="prateeka">करणदोषादेव विवेकानवधारणादिति ।</p>
</div>
<div class="VyakhyaDescriptor" id="">
	<p class="Avataranika">इदं रजतमित्यभा<span class= "footnote">इदं रजतमित्यभावात् इति</span>दिति संसर्गप्रत्ययः प्रत्यभिज्ञायत इति, नेत्याह –</p> 
	<p class="prateeka">दूरस्थयोरिवेति ।</p>
</div>
<div class="VyakhyaDescriptor" id="">
	<p class="prateeka">उत्पन्नभ्रम इति ।</p>
	<p class="Vyakhya">व्यवहारमात्रमित्यर्थः ।</p>
</div>
<div class="VyakhyaDescriptor" id="">
	<p class="Avataranika">बालकस्य तिक्तावभासो नास्तीत्याशङ्क्य थूत्कारादिप्रवृत्तिभिर्निश्चितपित्तदोषादवभासः कल्प्यत इत्याह –</p> 
	<p class="prateeka">पित्तदोषादिति ।</p>
</div>
<div class="VyakhyaDescriptor" id="">
	<p class="Avataranika">जन्ममरणवेदनया संस्कारस्य नष्टत्वात् जन्मान्तरीयसंस्कारात् स्मृतिर्न सम्भवतीत्यत्राह –</p> 
	<p class="prateeka">अन्यथेति ।</p>
</div>
<div class="VyakhyaDescriptor" id="">
	<p class="Avataranika">जन्मान्तरानुभूतं सर्वं किमिति न स्मर्यत इति, दोषबलादित्याह -</p> 
	<p class="prateeka">तस्मात् पित्तमेव हेतुरिति ।</p>
	<p class="Vyakhya">इतरस्मृतिं विहाय तिक्तस्यैव स्मरणहेतुरित्यर्थः</p>
</div>
<div class="VyakhyaDescriptor" id="">
	<p class="Avataranika">पित्तसद्भावे गमकमाह -</p> 
	<p class="prateeka">मधुराग्रहण इति ।</p>
	<p class="Vyakhya">मधुराग्रहणेऽपि प्रमाणं थूत्कार एवेति बहिरेव द्रष्टव्यम् ।</p>
</div>
<div class="VyakhyaDescriptor" id="">
	<p class="Avataranika">दोषस्य किमिति सर्वास्मारकत्वमिति तत्राह –</p> 
	<p class="prateeka">कार्यगम्यत्वादिति ।</p>
</div>
<div class="VyakhyaDescriptor" id="">
	<p class="Avataranika">अतत्वे तत्त्वज्ञानमित्यख्यातिवादिनापि संसर्गज्ञानं भ्रमत्वेनोक्तमिति, नेत्याह –</p> 
	<p class="prateeka">एतेनेति ।</p>
</div>
<div class="VyakhyaDescriptor" id="">
	<p class="Avataranika">कोऽयं स्मरणाभिमानो नाम, स्मृतेरन्योऽ<span class= "footnote">रन्यो न न्योन्यानन्योवेति</span>२नन्यो वेति विकल्प्य केनापि प्रकारेण न सम्भवतीति आक्षिपति, अथवा किं स्मरणेनाभिमन्यत इति स्मरणाभिमान इति व्युत्पत्त्या स्मार्यगतः कश्चित् स्मरणाभिमान इत्युच्यते । किं वा स्मरणेऽभिमन्यत इति स्मरणाभिमान इति व्युत्पत्त्या स्मृतिगतविशेषः कश्चित् , उत स्मरामीत्यभिमननं स्मरणाभिमान इति स्मृतेर्ज्ञानान्तरसम्भेद इति पृच्छति । स्मार्यगतविशेषः स्मरणाभिमान इति पक्षमनूद्य निषेधति -</p> 
	<p class="prateeka">न तावत् ज्ञानानुविद्धतयेति ।</p>
	<p class="Vyakhya">अयमर्थः, ज्ञानानुविद्धतया  ग्रहणमित्यनेन स्मार्यगतविशेषं वदता ज्ञाप्तिर्ज्ञा(प?)नमिति व्युत्पत्त्या स्मर्यमाणे पूर्वानुभवसम्भेद उच्यते, किं वा ज्ञायत इति व्युत्पत्त्या पूर्वानुभूतव्यक्तिसम्भेद उच्यते, अथवा ज्ञायते अस्मिन्निति व्युत्पत्त्या पूर्वानुभवविषयावच्छेदकदेशकालान्तरसम्भेद इति विकल्प्य न तावत् देशकालव्यक्तिसम्भेदः स्मरणाभिमानतया विवेचकः, सोऽयमिति भ्रमविवेचकत्वाभावात् । पूर्वानुभवसम्भेदस्तु स्वयमेव स्मार्ये नास्तीति ।</p>
</div>
<div class="VyakhyaDescriptor" id="">
	<p class="prateeka">न ह्यतिवृत्तस्येति ।</p>
	<p class="Vyakhya">स्मृतिहेतुसंस्काराधायकपूर्वज्ञानस्य स्वविषयेण सह स्वात्मानं प्रति विषयत्वं नास्ति, अतो न स्मृतिविषयत्वमित्यर्थः ।</p>
</div>
<div class="VyakhyaDescriptor" id="">
	<p class="prateeka">शुद्धमेवेति ।</p>
	<p class="Vyakhya">स्वहेतुपूर्वानुभवसम्भेदरहितमेवेत्यर्थः ।</p>
</div>
<div class="VyakhyaDescriptor" id="">
	<p class="Avataranika">पूर्वानुभवनिमित्तव्यवहृतत्वं स्मृतिविषयत्वे प्रयोजकं न तु पूर्वज्ञानकर्मत्वम् । अतः पूर्वज्ञानज्ञेययोः सह पूर्वज्ञानेनैव व्यवहृतत्वात् पूर्वज्ञानस्यापि अर्थात् स्मृतिविषयत्वं स्यादित्याशङ्क्य, पूर्वज्ञाननिमित्तव्यवहृतत्वं न स्मृतिविषयत्वे प्रयोजकम् , आत्मनि व्यभिचारात् । आत्मा हि स्मृत्याश्रयतया अपरोक्षोऽवभासते, अतः पूर्वानुभवकर्मत्वमेव स्मृतिविषयत्वे प्रयोजकमिति मत्वा आह -</p> 
	<p class="prateeka">न ज्ञानानुविद्धमिति ।</p>
</div>
<div class="VyakhyaDescriptor" id="">
	<p class="Avataranika">अर्थज्ञानसमनन्तरम् अर्थनिष्ठप्राकट्यलिङ्गेन ज्ञातोऽर्थ इति अनुमानज्ञानं ज्ञानसम्भिन्नार्थविषयं जायते । तज्जन्या स्मृतिरपि ज्ञानसम्भिन्नार्थविषया जायते, नार्थमात्रविषयेत्याशङ्क्य स्मृतिः न ज्ञानसम्भिन्नार्थविषया, किन्तु केवलार्थविषयेति निर्णयसिद्ध्यर्थं  केवलार्थविषयस्मृतिमुदाहरति -</p> 
	<p class="prateeka">तथा च पदादिति ।</p>
	<p class="Vyakhya">उत्तमवृद्धेन क्रमेण उच्चार्यमाणपदादित्यर्थः ।</p>
</div>
<div class="VyakhyaDescriptor" id="">
	<p class="Avataranika">गवा यजेतेत्युक्ते पूर्वानुभवविशिष्टगोरेव शब्दशक्तिविषयतया सम्बन्धित्वेन प्रतिसम्बन्धि<span class= "footnote">प्रतिबन्धि इति</span>गोपदोपलब्धिजन्यस्मृतिविषयत्वमस्ति, अन्विताभिधानवादिनामित्यर्थः, स्मृतिर्नित्यानुमेयत्वात् प्रत्यक्षसिद्धविशेषाभावेऽपि स्मृत्यनुमापकलिङ्गगतविशेषात् स्मृतिगतविशेषोऽनुमेयः स्यात् इत्याशङ्क्य लिङ्गगतविशेषासम्भवमाह -</p> 
	<p class="prateeka">नापि ग्राह्यविशेषनिमित्त इति ।</p>
	<p class="Vyakhya">प्रमाणग्राह्यात् स्मृतिग्राह्यगतो यो विशेषः न तन्निमित्तस्मरणाभिमानानुमेय इत्यर्थः ।</p>
</div>
<div class="VyakhyaDescriptor" id="">
	<p class="Avataranika">प्रमाणग्राह्यस्यैव गृह्यमाणत्वादित्युक्ते `स घट' इति स्मृतौ, `अयं घट' इति प्रत्यक्षे प्रतीतायंशब्दार्थो विकलः<span class= "footnote">विकल्प इति</span>, स इति शब्दार्थोऽधिक इति न प्रमाणग्राह्यस्यैव स्मृतिविषयत्वमित्याशङ्क्य अयंशब्दार्थो नाम देशकालौ, प्राकट्य स्वदेशकालयोरुपरि स्थितेरयंशब्दप्रयोगतच्छब्दार्थावपितावेव प्राकट्योपरि देशकालयोः स्थितेः परोक्षत्वेन तच्छब्दप्रयोग इत्यर्थैक्यमेवेति मत्वाह -</p> 
	<p class="prateeka">अविकलानधिकस्येति१ ।</p>
</div>
<div class="VyakhyaDescriptor" id="">
	<p class="prateeka">फलनिमित्त इति ।</p>
	<p class="Vyakhya">ग्रहणफलात् स्मृतिफले विशेषभावात् तन्निमित्तस्मरणाभिमानोऽनुमेय इति च वक्तुं न शक्यमित्यर्थः ।</p>
</div>
<div class="VyakhyaDescriptor" id="">
	<p class="Avataranika">विषयभेदाद्धि फलभेदः । अत्र स्मृतिप्रमाणयोर्विषयघटाद्यर्थस्यैकत्वात् तदवच्छिन्नफलस्याप्येकत्वमित्याह –</p> 
	<p class="prateeka">प्रमाणफलेति ।</p>
	<p class="Vyakhya">फलविषयेति फलावच्छेदकेत्यर्थः ।</p>
</div>
<div class="VyakhyaDescriptor" id="">
	<p class="Avataranika">स्मृतेः तत् स्मरामि’ इति ज्ञानान्तरसम्भेदः स्मरणाभिमान इति पक्षे तस्य क्वचित् कदाचित् भावादेव सर्वस्मृतिष्वनन्वयात् न स्मरणाभिमानतया विवेचकत्वमित्याह -</p> 
	<p class="prateeka">यः पुनरिति ।</p>
</div>
<div class="VyakhyaDescriptor" id="">
	<p class="Avataranika">क्वचिदिति</p> 
	<p class="prateeka">अत्यन्तप्रिये अत्यन्तविस्मापके अत्यन्तद्वेष्ये चेत्यर्थः । ।</p>
</div>
<div class="VyakhyaDescriptor" id="">
	<p class="prateeka">कदाचिदिति ।</p>
	<p class="Vyakhya">विस्मापकत्वाद्युद्बोधकसद्भावे इत्यर्थः ।</p>
</div>
<div class="VyakhyaDescriptor" id="">
	<p class="Avataranika">अन्योन्यं  गृहीतग्रहणग्राह्याच्च व्यावृत्ततया प्रतिपन्नस्मृतिस्मार्यस्मर्तृभिः स्ववाचकतत्स्मरामीति शब्दत्रयस्मृतौ स्मृतशब्दोल्लिखिततया ‘तत् स्मरामि’ इति ज्ञानस्य पश्चादुत्पत्तेः न तस्य स्मरणाभिमानतया विवेचकत्वमित्याह -</p> 
	<p class="prateeka">यः पुनरिति ।</p>
</div>
<div class="VyakhyaDescriptor" id="">
	<p class="Avataranika">क्वचिदिति अतिदूषणान्तरमाह -</p> 
	<p class="prateeka">स वाचकशब्दसंयोजनानिमित्त इति ।</p>
</div>
<div class="VyakhyaDescriptor" id="">
	<p class="Avataranika">उपलब्धवाच्यस्वरूपस्यैव स्वशब्दस्मारकत्वं, न तु व्यावृत्ततयोपलब्धस्येत्याशङ्क्य विशेषशब्दस्मारकत्वाय भेदोपलब्धिरपि अपेक्षितेत्याह -</p> 
	<p class="prateeka">यथा सास्नादीति ।</p>
	<p class="Vyakhya">आकृतौ प्रतीतायामिति भावः ।</p>
</div>
<div class="VyakhyaDescriptor" id="">
	<p class="Avataranika">ग्रहणात् स्मरणस्य भेदको विशेषः संस्कारजन्यत्वं परोक्षतयावभासित्वं चेति त्वया वक्तुं न शक्यते, तस्य संस्कारजन्यत्वस्य स्मृतिप्रतिपत्तिसमकालं प्रतिपन्नतया विवेचकत्वायोगात् न स्मरणाभिमानत्वं, परोक्षतयावभासित्वस्याप्यनुमानेऽपि भावान्न स्मरणाभिमानत्वमित्यभिप्रेत्याह-</p> 
	<p class="prateeka">अन्यथाख्यातिवादी तस्मादिति ।</p>
</div>
<div class="VyakhyaDescriptor" id="">
	<p class="prateeka">अवभासः ।</p>
	<p class="Vyakhya">अवमतभासः परोक्षावभास इत्यर्थः ।</p>
</div>
<div class="VyakhyaDescriptor" id="">
	<p class="prateeka">अधिकोंऽशः ।</p>
	<p class="Vyakhya">ग्रहणाधिकोंऽश इत्यर्थः ।</p>
</div>
<div class="VyakhyaDescriptor" id="">
	<p class="Avataranika">यदुक्तं - विशेषवत्तया रूप्यज्ञानस्य स्मृतित्वमस्त्वित्यख्याति शङ्कायामाह -</p> 
	<p class="prateeka">न चेहेति ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="prateeka">किं मायेति ।</p>
</div>
<div class="VyakhyaDescriptor" id="">
	<p class="Avataranika">अन्यथाख्यातिरित्याह<span class= "footnote">मायेति न्यथा</span> -</p> 
	<p class="prateeka">किन्त्वध्यास इति ।</p>
</div>
<div class="VyakhyaDescriptor" id="">
	<p class="Avataranika">अन्याकारज्ञानमन्यालम्बनं वा वस्तुनो वस्त्वन्तरात्मनावभासो वा अन्यथाख्यातिरिति विकल्प्य प्रथमं दूषयति -</p> 
	<p class="prateeka">नन्वेवं सति वैपरीत्यमिति	 ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka"> ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka"> ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka"> ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka"> ।</p>
	<p class="Vyakhya"></p>
</div>
<div class="VyakhyaDescriptor" id="">
	<p class="Avataranika"></p> 
	<p class="prateeka"> ।</p>
	<p class="Vyakhya"></p>
</div>

 <prateeka></prateeka> । १रजतज्ञानगतरजताकारस्य शुक्तिका बिम्बभूतेत्यालम्बनशब्दस्यैकोऽर्थः । रजतजात्याकारज्ञानस्य शुक्तिव्यक्तेः पर्यवसानभूमित्वमन्योऽर्थः । तदुभयं यथाज्ञानमर्थमभ्युपगच्छतां वैपरीत्यमापद्यत इति भावः । ज्ञानगताकारं प्रति बिम्बत्वं पर्यवसानभूमित्वं वानालम्बनत्वं, किन्तु ज्ञानप्रयुक्तव्यवहारविषयत्वं तदालम्बनत्वमिति चोदयति - <prateeka>ननु शुक्तेः स्वरूपेणापीति</prateeka> । अत्र शुक्तिधर्मिणो२ रजतज्ञानालम्बनं भवितुमर्हति, तज्ज्ञानप्रयुक्तव्यवहारविषयत्वात् , सम्प्रतिपन्नवदित्यनुमानमुक्तं द्रष्टव्यम्। द्रव्यज्ञानाद् द्रव्ये आदीयमाने गुणोऽप्यादीयते, तथापि न द्रव्यज्ञानस्य गुणालम्बनत्वं दृष्टमित्यभिप्रायेण चोद्यमानो३ दृश्यवस्तुनो वस्त्वन्तरात्मनावभासोऽन्यथाख्यातिरिति पक्षं विकल्प्य दूषयति - <prateeka>अथ तथारूपावभासनमिति</prateeka> । रूप्याख्यवस्त्वन्तरात्मनावभासनमित्यर्थः । तथारूपावभासनं शुक्तेः पारमार्थिकमुत नेत्यन्वयः । असतः ख्यात्ययोगात् सत्संवित्तिविरोधतोऽनाश्वासाच्च द्वितीयविकल्पोऽनुपपन्न इति मत्वा आह - <prateeka>आहो इति</prateeka> । विशेधिशुक्त्यात्मत्वज्ञानाद्बाध इत्याशङ्क्य इदं रजतमिति रजतात्मत्वज्ञाने शुक्त्यात्मत्वस्य यथा  न बाधः तद्वदबाध इत्याह - <prateeka>नेयं शुक्तिरिति</prateeka> । <prateeka>यथेति</prateeka> । 
<span class= "footnote"></span>
<div class="VyakhyaDescriptor" id="">
	<p class="Avataranika"></p> 
	<p class="prateeka"> ।</p>
	<p class="Vyakhya"></p>
</div>




